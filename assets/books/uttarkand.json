[
    {
        "id":1,
        "name": "UTTARKAND",
        "displayname":"उत्तरकाण्ड",
        "config": {"itemsPerPage":4,"currentPage":1},
        "page": [
            {"seq":"1", "heading":"श्लोक", "data":"केकीकण्ठाभनीलं सुरवरविलसद्विप्रपादाब्जचिह्नं, शोभाढ्यं पीतवस्त्रं सरसिजनयनं सर्वदा सुप्रसन्नम्।#पाणौ नाराचचापं कपिनिकरयुतं बन्धुना सेव्यमानं, नौमीड्यं जानकीशं रघुवरमनिशं पुष्पकारूढरामम्।।1।।#कोसलेन्द्रपदकञ्जमञ्जुलौ कोमलावजमहेशवन्दितौ।#जानकीकरसरोजलालितौ चिन्तकस्य मनभृङ्गसड्गिनौ।।2।।#कुन्दइन्दुदरगौरसुन्दरं अम्बिकापतिमभीष्टसिद्धिदम्।#कारुणीककलकञ्जलोचनं नौमि शंकरमनंगमोचनम्।।3।।"},
			{"seq":"2", "heading":"दोहा", "data":"रहा एक दिन अवधि कर अति आरत पुर लोग।#जहँ तहँ सोचहिं नारि नर कृस तन राम बियोग।।#सगुन होहिं सुंदर सकल मन प्रसन्न सब केर।#प्रभु आगवन जनाव जनु नगर रम्य चहुँ फेर।।#कौसल्यादि मातु सब मन अनंद अस होइ।#आयउ प्रभु श्री अनुज जुत कहन चहत अब कोइ।।#भरत नयन भुज दच्छिन फरकत बारहिं बार।#जानि सगुन मन हरष अति लागे करन बिचार।।#रहेउ एक दिन अवधि अधारा। समुझत मन दुख भयउ अपारा।।#कारन कवन नाथ नहिं आयउ। जानि कुटिल किधौं मोहि बिसरायउ।।#अहह धन्य लछिमन बड़भागी। राम पदारबिंदु अनुरागी।।#कपटी कुटिल मोहि प्रभु चीन्हा। ताते नाथ संग नहिं लीन्हा।।#जौं करनी समुझै प्रभु मोरी। नहिं निस्तार कलप सत कोरी।।#जन अवगुन प्रभु मान न काऊ। दीन बंधु अति मृदुल सुभाऊ।।#मोरि जियँ भरोस दृढ़ सोई। मिलिहहिं राम सगुन सुभ होई।।#बीतें अवधि रहहि जौं प्राना। अधम कवन जग मोहि समाना।।"},
			{"seq":"3", "heading":"दोहा", "data":"राम बिरह सागर महँ भरत मगन मन होत।#बिप्र रूप धरि पवन सुत आइ गयउ जनु पोत।।1(क)।।#बैठि देखि कुसासन जटा मुकुट कृस गात।#राम राम रघुपति जपत स्त्रवत नयन जलजात।।1(ख)।।"},
			{"seq":"4", "heading":"", "data":""},
			{"seq":"5", "heading":"चौपाई", "data":"देखत हनूमान अति हरषेउ। पुलक गात लोचन जल बरषेउ।।#मन महँ बहुत भाँति सुख मानी। बोलेउ श्रवन सुधा सम बानी।।#जासु बिरहँ सोचहु दिन राती। रटहु निरंतर गुन गन पाँती।।#रघुकुल तिलक सुजन सुखदाता। आयउ कुसल देव मुनि त्राता।।#रिपु रन जीति सुजस सुर गावत। सीता सहित अनुज प्रभु आवत।।#सुनत बचन बिसरे सब दूखा। तृषावंत जिमि पाइ पियूषा।।#को तुम्ह तात कहाँ ते आए। मोहि परम प्रिय बचन सुनाए।।#मारुत सुत मैं कपि हनुमाना। नामु मोर सुनु कृपानिधाना।।#दीनबंधु रघुपति कर किंकर। सुनत भरत भेंटेउ उठि सादर।।#मिलत प्रेम नहिं हृदयँ समाता। नयन स्त्रवत जल पुलकित गाता।।#कपि तव दरस सकल दुख बीते। मिले आजु मोहि राम पिरीते।।#बार बार बूझी कुसलाता। तो कहुँ देउँ काह सुनु भ्राता।।#एहि संदेस सरिस जग माहीं। करि बिचार देखेउँ कछु नाहीं।।#नाहिन तात उरिन मैं तोही। अब प्रभु चरित सुनावहु मोही।।#तब हनुमंत नाइ पद माथा। कहे सकल रघुपति गुन गाथा।।#कहु कपि कबहुँ कृपाल गोसाईं। सुमिरहिं मोहि दास की नाईं।।"},
            {"seq":"6", "heading":"छंद", "data":"निज दास ज्यों रघुबंसभूषन कबहुँ मम सुमिरन कर् यो।#सुनि भरत बचन बिनीत अति कपि पुलकित तन चरनन्हि पर् यो।।#रघुबीर निज मुख जासु गुन गन कहत अग जग नाथ जो।#काहे न होइ बिनीत परम पुनीत सदगुन सिंधु सो।।"},
            {"seq":"7", "heading":"दोहा", "data":"राम प्रान प्रिय नाथ तुम्ह सत्य बचन मम तात।#पुनि पुनि मिलत भरत सुनि हरष न हृदयँ समात।।2(क)।।"},
            {"seq":"8", "heading":"सोरठा", "data":"भरत चरन सिरु नाइ तुरित गयउ कपि राम पहिं।#कही कुसल सब जाइ हरषि चलेउ प्रभु जान चढ़ि।।2(ख)।।"},
			{"seq":"9", "heading":"चौपाई", "data":"हरषि भरत कोसलपुर आए। समाचार सब गुरहि सुनाए।।#पुनि मंदिर महँ बात जनाई। आवत नगर कुसल रघुराई।।#सुनत सकल जननीं उठि धाईं। कहि प्रभु कुसल भरत समुझाई।।#समाचार पुरबासिन्ह पाए। नर अरु नारि हरषि सब धाए।।#दधि दुर्बा रोचन फल फूला। नव तुलसी दल मंगल मूला।।#भरि भरि हेम थार भामिनी। गावत चलिं सिंधु सिंधुरगामिनी।।#जे जैसेहिं तैसेहिं उटि धावहिं। बाल बृद्ध कहँ संग न लावहिं।।#एक एकन्ह कहँ बूझहिं भाई। तुम्ह देखे दयाल रघुराई।।#अवधपुरी प्रभु आवत जानी। भई सकल सोभा कै खानी।।#बहइ सुहावन त्रिबिध समीरा। भइ सरजू अति निर्मल नीरा।।"},
            {"seq":"10", "heading":"दोहा", "data":"हरषित गुर परिजन अनुज भूसुर बृंद समेत।#चले भरत मन प्रेम अति सन्मुख कृपानिकेत।।3(क)।।#बहुतक चढ़ी अटारिन्ह निरखहिं गगन बिमान।#देखि मधुर सुर हरषित करहिं सुमंगल गान।।3(ख)।।#राका ससि रघुपति पुर सिंधु देखि हरषान।#बढ़यो कोलाहल करत जनु नारि तरंग समान।।3(ग)।।"},
            {"seq":"11", "heading":"चौपाई", "data":"इहाँ भानुकुल कमल दिवाकर। कपिन्ह देखावत नगर मनोहर।।#सुनु कपीस अंगद लंकेसा। पावन पुरी रुचिर यह देसा।।#जद्यपि सब बैकुंठ बखाना। बेद पुरान बिदित जगु जाना।।#अवधपुरी सम प्रिय नहिं सोऊ। यह प्रसंग जानइ कोउ कोऊ।।#जन्मभूमि मम पुरी सुहावनि। उत्तर दिसि बह सरजू पावनि।।#जा मज्जन ते बिनहिं प्रयासा। मम समीप नर पावहिं बासा।।#अति प्रिय मोहि इहाँ के बासी। मम धामदा पुरी सुख रासी।।#हरषे सब कपि सुनि प्रभु बानी। धन्य अवध जो राम बखानी।।"},
            {"seq":"12", "heading":"दोहा", "data":"आवत देखि लोग सब कृपासिंधु भगवान।#नगर निकट प्रभु प्रेरेउ उतरेउ भूमि बिमान।।4(क)।।#उतरि कहेउ प्रभु पुष्पकहि तुम्ह कुबेर पहिं जाहु।#प्रेरित राम चलेउ सो हरषु बिरहु अति ताहु।।4(ख)।।"},
			{"seq":"13", "heading":"चौपाई", "data":"आए भरत संग सब लोगा। कृस तन श्रीरघुबीर बियोगा।।#बामदेव बसिष्ठ मुनिनायक। देखे प्रभु महि धरि धनु सायक।।#धाइ धरे गुर चरन सरोरुह। अनुज सहित अति पुलक तनोरुह।।#भेंटि कुसल बूझी मुनिराया। हमरें कुसल तुम्हारिहिं दाया।।#सकल द्विजन्ह मिलि नायउ माथा। धर्म धुरंधर रघुकुलनाथा।।#गहे भरत पुनि प्रभु पद पंकज। नमत जिन्हहि सुर मुनि संकर अज।।#परे भूमि नहिं उठत उठाए। बर करि कृपासिंधु उर लाए।।#स्यामल गात रोम भए ठाढ़े। नव राजीव नयन जल बाढ़े।।"},
            {"seq":"14", "heading":"छंद", "data":"राजीव लोचन स्त्रवत जल तन ललित पुलकावलि बनी।#अति प्रेम हृदयँ लगाइ अनुजहि मिले प्रभु त्रिभुअन धनी।।#प्रभु मिलत अनुजहि सोह मो पहिं जाति नहिं उपमा कही।#जनु प्रेम अरु सिंगार तनु धरि मिले बर सुषमा लही।।1।।#बूझत कृपानिधि कुसल भरतहि बचन बेगि न आवई।#सुनु सिवा सो सुख बचन मन ते भिन्न जान जो पावई।।#अब कुसल कौसलनाथ आरत जानि जन दरसन दियो।#बूड़त बिरह बारीस कृपानिधान मोहि कर गहि लियो।।2।।"},
            {"seq":"15", "heading":"दोहा", "data":"पुनि प्रभु हरषि सत्रुहन भेंटे हृदयँ लगाइ।#लछिमन भरत मिले तब परम प्रेम दोउ भाइ।।5।।"},
            {"seq":"16", "heading":"", "data":""},
			{"seq":"17", "heading":"चौपाई", "data":"भरतानुज लछिमन पुनि भेंटे। दुसह बिरह संभव दुख मेटे।।#सीता चरन भरत सिरु नावा। अनुज समेत परम सुख पावा।।#प्रभु बिलोकि हरषे पुरबासी। जनित बियोग बिपति सब नासी।।#प्रेमातुर सब लोग निहारी। कौतुक कीन्ह कृपाल खरारी।।#अमित रूप प्रगटे तेहि काला। जथाजोग मिले सबहि कृपाला।।#कृपादृष्टि रघुबीर बिलोकी। किए सकल नर नारि बिसोकी।।#छन महिं सबहि मिले भगवाना। उमा मरम यह काहुँ न जाना।।#एहि बिधि सबहि सुखी करि रामा। आगें चले सील गुन धामा।।#कौसल्यादि मातु सब धाई। निरखि बच्छ जनु धेनु लवाई।।"},
            {"seq":"3", "heading":"छंद", "data":"जनु धेनु बालक बच्छ तजि गृहँ चरन बन परबस गईं।#दिन अंत पुर रुख स्त्रवत थन हुंकार करि धावत भई।।#अति प्रेम सब मातु भेटीं बचन मृदु बहुबिधि कहे।#गइ बिषम बियोग भव तिन्ह हरष सुख अगनित लहे।।"},
            {"seq":"2", "heading":"दोहा", "data":"भेटेउ तनय सुमित्राँ राम चरन रति जानि।#रामहि मिलत कैकेई हृदयँ बहुत सकुचानि।।6(क)।।#लछिमन सब मातन्ह मिलि हरषे आसिष पाइ।#कैकेइ कहँ पुनि पुनि मिले मन कर छोभु न जाइ।।6(ख)।।"},
            {"seq":"3", "heading":"", "data":""},
			{"seq":"2", "heading":"चौपाई", "data":"सासुन्ह सबनि मिली बैदेही। चरनन्हि लागि हरषु अति तेही।।#देहिं असीस बूझि कुसलाता। होइ अचल तुम्हार अहिवाता।।#सब रघुपति मुख कमल बिलोकहिं। मंगल जानि नयन जल रोकहिं।।#कनक थार आरति उतारहिं। बार बार प्रभु गात निहारहिं।।#नाना भाँति निछावरि करहीं। परमानंद हरष उर भरहीं।।#कौसल्या पुनि पुनि रघुबीरहि। चितवति कृपासिंधु रनधीरहि।।#हृदयँ बिचारति बारहिं बारा। कवन भाँति लंकापति मारा।।#अति सुकुमार जुगल मेरे बारे। निसिचर सुभट महाबल भारे।।"},
            {"seq":"3", "heading":"दोहा", "data":"लछिमन अरु सीता सहित प्रभुहि बिलोकति मातु।#परमानंद मगन मन पुनि पुनि पुलकित गातु।।7।।"},
            {"seq":"2", "heading":"चौपाई", "data":"लंकापति कपीस नल नीला। जामवंत अंगद सुभसीला।।#हनुमदादि सब बानर बीरा। धरे मनोहर मनुज सरीरा।।#भरत सनेह सील ब्रत नेमा। सादर सब बरनहिं अति प्रेमा।।#देखि नगरबासिन्ह कै रीती। सकल सराहहि प्रभु पद प्रीती।।#पुनि रघुपति सब सखा बोलाए। मुनि पद लागहु सकल सिखाए।।#गुर बसिष्ट कुलपूज्य हमारे। इन्ह की कृपाँ दनुज रन मारे।।#ए सब सखा सुनहु मुनि मेरे। भए समर सागर कहँ बेरे।।#मम हित लागि जन्म इन्ह हारे। भरतहु ते मोहि अधिक पिआरे।।#सुनि प्रभु बचन मगन सब भए। निमिष निमिष उपजत सुख नए।।"},
            {"seq":"3", "heading":"दोहा", "data":"कौसल्या के चरनन्हि पुनि तिन्ह नायउ माथ।।#आसिष दीन्हे हरषि तुम्ह प्रिय मम जिमि रघुनाथ।।8(क)।।#सुमन बृष्टि नभ संकुल भवन चले सुखकंद।#चढ़ी अटारिन्ह देखहिं नगर नारि नर बृंद।।8(ख)।।"},
			{"seq":"2", "heading":"चौपाई", "data":"कंचन कलस बिचित्र सँवारे। सबहिं धरे सजि निज निज द्वारे।।#बंदनवार पताका केतू। सबन्हि बनाए मंगल हेतू।।#बीथीं सकल सुगंध सिंचाई। गजमनि रचि बहु चौक पुराई।।#नाना भाँति सुमंगल साजे। हरषि नगर निसान बहु बाजे।।#जहँ तहँ नारि निछावर करहीं। देहिं असीस हरष उर भरहीं।।#कंचन थार आरती नाना। जुबती सजें करहिं सुभ गाना।।#करहिं आरती आरतिहर कें। रघुकुल कमल बिपिन दिनकर कें।।#पुर सोभा संपति कल्याना। निगम सेष सारदा बखाना।।#तेउ यह चरित देखि ठगि रहहीं। उमा तासु गुन नर किमि कहहीं।।"},
            {"seq":"3", "heading":"दोहा", "data":"नारि कुमुदिनीं अवध सर रघुपति बिरह दिनेस।#अस्त भएँ बिगसत भईं निरखि राम राकेस।।9(क)।।#होहिं सगुन सुभ बिबिध बिधि बाजहिं गगन निसान।#पुर नर नारि सनाथ करि भवन चले भगवान।।9(ख)।।"},
            {"seq":"2", "heading":"चौपाई", "data":"प्रभु जानी कैकेई लजानी। प्रथम तासु गृह गए भवानी।।#ताहि प्रबोधि बहुत सुख दीन्हा। पुनि निज भवन गवन हरि कीन्हा।।#कृपासिंधु जब मंदिर गए। पुर नर नारि सुखी सब भए।।#गुर बसिष्ट द्विज लिए बुलाई। आजु सुघरी सुदिन समुदाई।।#सब द्विज देहु हरषि अनुसासन। रामचंद्र बैठहिं सिंघासन।।#मुनि बसिष्ट के बचन सुहाए। सुनत सकल बिप्रन्ह अति भाए।।#कहहिं बचन मृदु बिप्र अनेका। जग अभिराम राम अभिषेका।।#अब मुनिबर बिलंब नहिं कीजे। महाराज कहँ तिलक करीजै।।"},
            {"seq":"3", "heading":"दोहा", "data":"तब मुनि कहेउ सुमंत्र सन सुनत चलेउ हरषाइ।#रथ अनेक बहु बाजि गज तुरत सँवारे जाइ।।10(क)।।#जहँ तहँ धावन पठइ पुनि मंगल द्रब्य मगाइ।#हरष समेत बसिष्ट पद पुनि सिरु नायउ आइ।।10(ख)।।#!! नवान्हपारायण, आठवाँ विश्राम !!"},
			{"seq":"2", "heading":"चौपाई", "data":"अवधपुरी अति रुचिर बनाई। देवन्ह सुमन बृष्टि झरि लाई।।#राम कहा सेवकन्ह बुलाई। प्रथम सखन्ह अन्हवावहु जाई।।#सुनत बचन जहँ तहँ जन धाए। सुग्रीवादि तुरत अन्हवाए।।#पुनि करुनानिधि भरतु हँकारे। निज कर राम जटा निरुआरे।।#अन्हवाए प्रभु तीनिउ भाई। भगत बछल कृपाल रघुराई।।#भरत भाग्य प्रभु कोमलताई। सेष कोटि सत सकहिं न गाई।।#पुनि निज जटा राम बिबराए। गुर अनुसासन मागि नहाए।।#करि मज्जन प्रभु भूषन साजे। अंग अनंग देखि सत लाजे।।"},
            {"seq":"3", "heading":"दोहा", "data":"सासुन्ह सादर जानकिहि मज्जन तुरत कराइ।#दिब्य बसन बर भूषन अँग अँग सजे बनाइ।।11(क)।।#राम बाम दिसि सोभति रमा रूप गुन खानि।#देखि मातु सब हरषीं जन्म सुफल निज जानि।।11(ख)।।#सुनु खगेस तेहि अवसर ब्रह्मा सिव मुनि बृंद।#चढ़ि बिमान आए सब सुर देखन सुखकंद।।11(ग)।।"},
			{"seq":"3", "heading":"", "data":""},
			{"seq":"3", "heading":"", "data":""},
            {"seq":"2", "heading":"चौपाई", "data":"प्रभु बिलोकि मुनि मन अनुरागा। तुरत दिब्य सिंघासन मागा।।#रबि सम तेज सो बरनि न जाई। बैठे राम द्विजन्ह सिरु नाई।।#जनकसुता समेत रघुराई। पेखि प्रहरषे मुनि समुदाई।।#बेद मंत्र तब द्विजन्ह उचारे। नभ सुर मुनि जय जयति पुकारे।।#प्रथम तिलक बसिष्ट मुनि कीन्हा। पुनि सब बिप्रन्ह आयसु दीन्हा।।#सुत बिलोकि हरषीं महतारी। बार बार आरती उतारी।।#बिप्रन्ह दान बिबिध बिधि दीन्हे। जाचक सकल अजाचक कीन्हे।।#सिंघासन पर त्रिभुअन साई। देखि सुरन्ह दुंदुभीं बजाईं।।"},
            {"seq":"3", "heading":"छंद", "data":"नभ दुंदुभीं बाजहिं बिपुल गंधर्ब किंनर गावहीं।#नाचहिं अपछरा बृंद परमानंद सुर मुनि पावहीं।।#भरतादि अनुज बिभीषनांगद हनुमदादि समेत ते।#गहें छत्र चामर ब्यजन धनु असि चर्म सक्ति बिराजते।।1।।#श्री सहित दिनकर बंस बूषन काम बहु छबि सोहई।#नव अंबुधर बर गात अंबर पीत सुर मन मोहई।।#मुकुटांगदादि बिचित्र भूषन अंग अंगन्हि प्रति सजे।#अंभोज नयन बिसाल उर भुज धन्य नर निरखंति जे।।2।।"},
			{"seq":"2", "heading":"दोहा", "data":"वह सोभा समाज सुख कहत न बनइ खगेस।#बरनहिं सारद सेष श्रुति सो रस जान महेस।।12(क)।।#भिन्न भिन्न अस्तुति करि गए सुर निज निज धाम।#बंदी बेष बेद तब आए जहँ श्रीराम।। 12(ख)।।#प्रभु सर्बग्य कीन्ह अति आदर कृपानिधान।#लखेउ न काहूँ मरम कछु लगे करन गुन गान।।12(ग)।।"},
            {"seq":"3", "heading":"", "data":""},
            {"seq":"2", "heading":"छंद", "data":"जय सगुन निर्गुन रूप अनूप भूप सिरोमने।#दसकंधरादि प्रचंड निसिचर प्रबल खल भुज बल हने।।#अवतार नर संसार भार बिभंजि दारुन दुख दहे।#जय प्रनतपाल दयाल प्रभु संजुक्त सक्ति नमामहे।।1।।#तव बिषम माया बस सुरासुर नाग नर अग जग हरे।#भव पंथ भ्रमत अमित दिवस निसि काल कर्म गुननि भरे।।#जे नाथ करि करुना बिलोके त्रिबिधि दुख ते निर्बहे।#भव खेद छेदन दच्छ हम कहुँ रच्छ राम नमामहे।।2।।#जे ग्यान मान बिमत्त तव भव हरनि भक्ति न आदरी।#ते पाइ सुर दुर्लभ पदादपि परत हम देखत हरी।।#बिस्वास करि सब आस परिहरि दास तव जे होइ रहे।#जपि नाम तव बिनु श्रम तरहिं भव नाथ सो समरामहे।।3।।#जे चरन सिव अज पूज्य रज सुभ परसि मुनिपतिनी तरी।#नख निर्गता मुनि बंदिता त्रेलोक पावनि सुरसरी।।#ध्वज कुलिस अंकुस कंज जुत बन फिरत कंटक किन लहे।#पद कंज द्वंद मुकुंद राम रमेस नित्य भजामहे।।4।।#अब्यक्तमूलमनादि तरु त्वच चारि निगमागम भने।#षट कंध साखा पंच बीस अनेक पर्न सुमन घने।।#फल जुगल बिधि कटु मधुर बेलि अकेलि जेहि आश्रित रहे।#पल्लवत फूलत नवल नित संसार बिटप नमामहे।।5।।#जे ब्रह्म अजमद्वैतमनुभवगम्य मनपर ध्यावहीं।#ते कहहुँ जानहुँ नाथ हम तव सगुन जस नित गावहीं।।#करुनायतन प्रभु सदगुनाकर देव यह बर मागहीं।#मन बचन कर्म बिकार तजि तव चरन हम अनुरागहीं।।6।।"},
            {"seq":"3", "heading":"दोहा", "data":"सब के देखत बेदन्ह बिनती कीन्हि उदार।#अंतर्धान भए पुनि गए ब्रह्म आगार।।13(क)।।#बैनतेय सुनु संभु तब आए जहँ रघुबीर।#बिनय करत गदगद गिरा पूरित पुलक सरीर।।13(ख)।।"},
			{"seq":"2", "heading":"छंद", "data":"जय राम रमारमनं समनं। भव ताप भयाकुल पाहि जनं।।#अवधेस सुरेस रमेस बिभो। सरनागत मागत पाहि प्रभो।।1।।#दससीस बिनासन बीस भुजा। कृत दूरि महा महि भूरि रुजा।।#रजनीचर बृंद पतंग रहे। सर पावक तेज प्रचंड दहे।।2।।#महि मंडल मंडन चारुतरं। धृत सायक चाप निषंग बरं।।#मद मोह महा ममता रजनी। तम पुंज दिवाकर तेज अनी।।3।।#मनजात किरात निपात किए। मृग लोग कुभोग सरेन हिए।।#हति नाथ अनाथनि पाहि हरे। बिषया बन पावँर भूलि परे।।4।।#बहु रोग बियोगन्हि लोग हए। भवदंघ्रि निरादर के फल ए।।#भव सिंधु अगाध परे नर ते। पद पंकज प्रेम न जे करते।।5।।#अति दीन मलीन दुखी नितहीं। जिन्ह के पद पंकज प्रीति नहीं।।#अवलंब भवंत कथा जिन्ह के।। प्रिय संत अनंत सदा तिन्ह कें।।6।।#नहिं राग न लोभ न मान मदा।।तिन्ह कें सम बैभव वा बिपदा।।#एहि ते तव सेवक होत मुदा। मुनि त्यागत जोग भरोस सदा।।7।।#करि प्रेम निरंतर नेम लिएँ। पद पंकज सेवत सुद्ध हिएँ।।#सम मानि निरादर आदरही। सब संत सुखी बिचरंति मही।।8।।#मुनि मानस पंकज भृंग भजे। रघुबीर महा रनधीर अजे।।#तव नाम जपामि नमामि हरी। भव रोग महागद मान अरी।।9।।#गुन सील कृपा परमायतनं। प्रनमामि निरंतर श्रीरमनं।।#रघुनंद निकंदय द्वंद्वघनं। महिपाल बिलोकय दीन जनं।।10।।"},
            {"seq":"3", "heading":"दोहा", "data":"बार बार बर मागउँ हरषि देहु श्रीरंग।#पद सरोज अनपायनी भगति सदा सतसंग।।14(क)।।#बरनि उमापति राम गुन हरषि गए कैलास।#तब प्रभु कपिन्ह दिवाए सब बिधि सुखप्रद बास।।14(ख)।।"},
            {"seq":"2", "heading":"चौपाई", "data":"सुनु खगपति यह कथा पावनी। त्रिबिध ताप भव भय दावनी।।#महाराज कर सुभ अभिषेका। सुनत लहहिं नर बिरति बिबेका।।#जे सकाम नर सुनहिं जे गावहिं। सुख संपति नाना बिधि पावहिं।।#सुर दुर्लभ सुख करि जग माहीं। अंतकाल रघुपति पुर जाहीं।।#सुनहिं बिमुक्त बिरत अरु बिषई। लहहिं भगति गति संपति नई।।#खगपति राम कथा मैं बरनी। स्वमति बिलास त्रास दुख हरनी।।#बिरति बिबेक भगति दृढ़ करनी। मोह नदी कहँ सुंदर तरनी।।#नित नव मंगल कौसलपुरी। हरषित रहहिं लोग सब कुरी।।#नित नइ प्रीति राम पद पंकज। सबकें जिन्हहि नमत सिव मुनि अज।।#मंगन बहु प्रकार पहिराए। द्विजन्ह दान नाना बिधि पाए।।"},
            {"seq":"3", "heading":"दोहा", "data":"ब्रह्मानंद मगन कपि सब कें प्रभु पद प्रीति।#जात न जाने दिवस तिन्ह गए मास षट बीति।।15।।"},
			{"seq":"2", "heading":"चौपाई", "data":"बिसरे गृह सपनेहुँ सुधि नाहीं। जिमि परद्रोह संत मन माही।।#तब रघुपति सब सखा बोलाए। आइ सबन्हि सादर सिरु नाए।।#परम प्रीति समीप बैठारे। भगत सुखद मृदु बचन उचारे।।#तुम्ह अति कीन्ह मोरि सेवकाई। मुख पर केहि बिधि करौं बड़ाई।।#ताते मोहि तुम्ह अति प्रिय लागे। मम हित लागि भवन सुख त्यागे।।#अनुज राज संपति बैदेही। देह गेह परिवार सनेही।।#सब मम प्रिय नहिं तुम्हहि समाना। मृषा न कहउँ मोर यह बाना।।#सब के प्रिय सेवक यह नीती। मोरें अधिक दास पर प्रीती।।"},
            {"seq":"3", "heading":"दोहा", "data":"अब गृह जाहु सखा सब भजेहु मोहि दृढ़ नेम।#सदा सर्बगत सर्बहित जानि करेहु अति प्रेम।।16।।"},
            {"seq":"2", "heading":"चौपाई", "data":"सुनि प्रभु बचन मगन सब भए। को हम कहाँ बिसरि तन गए।।#एकटक रहे जोरि कर आगे। सकहिं न कछु कहि अति अनुरागे।।#परम प्रेम तिन्ह कर प्रभु देखा। कहा बिबिध बिधि ग्यान बिसेषा।।#प्रभु सन्मुख कछु कहन न पारहिं। पुनि पुनि चरन सरोज निहारहिं।।#तब प्रभु भूषन बसन मगाए। नाना रंग अनूप सुहाए।।#सुग्रीवहि प्रथमहिं पहिराए। बसन भरत निज हाथ बनाए।।#प्रभु प्रेरित लछिमन पहिराए। लंकापति रघुपति मन भाए।।#अंगद बैठ रहा नहिं डोला। प्रीति देखि प्रभु ताहि न बोला।।"},
            {"seq":"3", "heading":"दोहा", "data":"जामवंत नीलादि सब पहिराए रघुनाथ।#हियँ धरि राम रूप सब चले नाइ पद माथ।।17(क)।।#तब अंगद उठि नाइ सिरु सजल नयन कर जोरि।#अति बिनीत बोलेउ बचन मनहुँ प्रेम रस बोरि।।17(ख)।।"},
			{"seq":"2", "heading":"चौपाई", "data":"सुनु सर्बग्य कृपा सुख सिंधो। दीन दयाकर आरत बंधो।।#मरती बेर नाथ मोहि बाली। गयउ तुम्हारेहि कोंछें घाली।।#असरन सरन बिरदु संभारी। मोहि जनि तजहु भगत हितकारी।।#मोरें तुम्ह प्रभु गुर पितु माता। जाउँ कहाँ तजि पद जलजाता।।#तुम्हहि बिचारि कहहु नरनाहा। प्रभु तजि भवन काज मम काहा।।#बालक ग्यान बुद्धि बल हीना। राखहु सरन नाथ जन दीना।।#नीचि टहल गृह कै सब करिहउँ। पद पंकज बिलोकि भव तरिहउँ।।#अस कहि चरन परेउ प्रभु पाही। अब जनि नाथ कहहु गृह जाही।।"},
            {"seq":"3", "heading":"दोहा", "data":"अंगद बचन बिनीत सुनि रघुपति करुना सींव।#प्रभु उठाइ उर लायउ सजल नयन राजीव।।18(क)।।#निज उर माल बसन मनि बालितनय पहिराइ।#बिदा कीन्हि भगवान तब बहु प्रकार समुझाइ।।18(ख)।।"},
            {"seq":"2", "heading":"चौपाई", "data":"भरत अनुज सौमित्र समेता। पठवन चले भगत कृत चेता।।#अंगद हृदयँ प्रेम नहिं थोरा। फिरि फिरि चितव राम कीं ओरा।।#बार बार कर दंड प्रनामा। मन अस रहन कहहिं मोहि रामा।।#राम बिलोकनि बोलनि चलनी। सुमिरि सुमिरि सोचत हँसि मिलनी।।#प्रभु रुख देखि बिनय बहु भाषी। चलेउ हृदयँ पद पंकज राखी।।#अति आदर सब कपि पहुँचाए। भाइन्ह सहित भरत पुनि आए।।#तब सुग्रीव चरन गहि नाना। भाँति बिनय कीन्हे हनुमाना।।#दिन दस करि रघुपति पद सेवा। पुनि तव चरन देखिहउँ देवा।।#पुन्य पुंज तुम्ह पवनकुमारा। सेवहु जाइ कृपा आगारा।।#अस कहि कपि सब चले तुरंता। अंगद कहइ सुनहु हनुमंता।।"},
            {"seq":"3", "heading":"दोहा", "data":"कहेहु दंडवत प्रभु सैं तुम्हहि कहउँ कर जोरि।#बार बार रघुनायकहि सुरति कराएहु मोरि।।19(क)।।#अस कहि चलेउ बालिसुत फिरि आयउ हनुमंत।#तासु प्रीति प्रभु सन कहि मगन भए भगवंत।।!9(ख)।।#कुलिसहु चाहि कठोर अति कोमल कुसुमहु चाहि।#चित्त खगेस राम कर समुझि परइ कहु काहि।।19(ग)।।"},
			{"seq":"2", "heading":"चौपाई", "data":"पुनि कृपाल लियो बोलि निषादा। दीन्हे भूषन बसन प्रसादा।।#जाहु भवन मम सुमिरन करेहू। मन क्रम बचन धर्म अनुसरेहू।।#तुम्ह मम सखा भरत सम भ्राता। सदा रहेहु पुर आवत जाता।।#बचन सुनत उपजा सुख भारी। परेउ चरन भरि लोचन बारी।।#चरन नलिन उर धरि गृह आवा। प्रभु सुभाउ परिजनन्हि सुनावा।।#रघुपति चरित देखि पुरबासी। पुनि पुनि कहहिं धन्य सुखरासी।।#राम राज बैंठें त्रेलोका। हरषित भए गए सब सोका।।#बयरु न कर काहू सन कोई। राम प्रताप बिषमता खोई।।"},
            {"seq":"3", "heading":"दोहा", "data":"बरनाश्रम निज निज धरम बनिरत बेद पथ लोग।#चलहिं सदा पावहिं सुखहि नहिं भय सोक न रोग।।20।।"},
            {"seq":"2", "heading":"चौपाई", "data":"दैहिक दैविक भौतिक तापा। राम राज नहिं काहुहि ब्यापा।।#सब नर करहिं परस्पर प्रीती। चलहिं स्वधर्म निरत श्रुति नीती।।#चारिउ चरन धर्म जग माहीं। पूरि रहा सपनेहुँ अघ नाहीं।।#राम भगति रत नर अरु नारी। सकल परम गति के अधिकारी।।#अल्पमृत्यु नहिं कवनिउ पीरा। सब सुंदर सब बिरुज सरीरा।।#नहिं दरिद्र कोउ दुखी न दीना। नहिं कोउ अबुध न लच्छन हीना।।#सब निर्दंभ धर्मरत पुनी। नर अरु नारि चतुर सब गुनी।।#सब गुनग्य पंडित सब ग्यानी। सब कृतग्य नहिं कपट सयानी।।"},
            {"seq":"3", "heading":"दोहा", "data":"राम राज नभगेस सुनु सचराचर जग माहिं।।#काल कर्म सुभाव गुन कृत दुख काहुहि नाहिं।।21।।"},
			{"seq":"2", "heading":"चौपाई", "data":"भूमि सप्त सागर मेखला। एक भूप रघुपति कोसला।।#भुअन अनेक रोम प्रति जासू। यह प्रभुता कछु बहुत न तासू।।#सो महिमा समुझत प्रभु केरी। यह बरनत हीनता घनेरी।।#सोउ महिमा खगेस जिन्ह जानी। फिरी एहिं चरित तिन्हहुँ रति मानी।।#सोउ जाने कर फल यह लीला। कहहिं महा मुनिबर दमसीला।।#राम राज कर सुख संपदा। बरनि न सकइ फनीस सारदा।।#सब उदार सब पर उपकारी। बिप्र चरन सेवक नर नारी।।#एकनारि ब्रत रत सब झारी। ते मन बच क्रम पति हितकारी।।"},
            {"seq":"3", "heading":"दोहा", "data":"दंड जतिन्ह कर भेद जहँ नर्तक नृत्य समाज।#जीतहु मनहि सुनिअ अस रामचंद्र कें राज।।22।।"},
            {"seq":"2", "heading":"चौपाई", "data":"फूलहिं फरहिं सदा तरु कानन। रहहि एक सँग गज पंचानन।।#खग मृग सहज बयरु बिसराई। सबन्हि परस्पर प्रीति बढ़ाई।।#कूजहिं खग मृग नाना बृंदा। अभय चरहिं बन करहिं अनंदा।।#सीतल सुरभि पवन बह मंदा। गूंजत अलि लै चलि मकरंदा।।#लता बिटप मागें मधु चवहीं। मनभावतो धेनु पय स्त्रवहीं।।#ससि संपन्न सदा रह धरनी। त्रेताँ भइ कृतजुग कै करनी।।#प्रगटीं गिरिन्ह बिबिध मनि खानी। जगदातमा भूप जग जानी।।#सरिता सकल बहहिं बर बारी। सीतल अमल स्वाद सुखकारी।।#सागर निज मरजादाँ रहहीं। डारहिं रत्न तटन्हि नर लहहीं।।#सरसिज संकुल सकल तड़ागा। अति प्रसन्न दस दिसा बिभागा।।"},
            {"seq":"3", "heading":"दोहा", "data":"बिधु महि पूर मयूखन्हि रबि तप जेतनेहि काज।#मागें बारिद देहिं जल रामचंद्र के राज।।23।।"},
			{"seq":"2", "heading":"चौपाई", "data":"कोटिन्ह बाजिमेध प्रभु कीन्हे। दान अनेक द्विजन्ह कहँ दीन्हे।।#श्रुति पथ पालक धर्म धुरंधर। गुनातीत अरु भोग पुरंदर।।#पति अनुकूल सदा रह सीता। सोभा खानि सुसील बिनीता।।#जानति कृपासिंधु प्रभुताई। सेवति चरन कमल मन लाई।।#जद्यपि गृहँ सेवक सेवकिनी। बिपुल सदा सेवा बिधि गुनी।।#निज कर गृह परिचरजा करई। रामचंद्र आयसु अनुसरई।।#जेहि बिधि कृपासिंधु सुख मानइ। सोइ कर श्री सेवा बिधि जानइ।।#कौसल्यादि सासु गृह माहीं। सेवइ सबन्हि मान मद नाहीं।।#उमा रमा ब्रह्मादि बंदिता। जगदंबा संततमनिंदिता।।"},
            {"seq":"3", "heading":"दोहा", "data":"जासु कृपा कटाच्छु सुर चाहत चितव न सोइ।#राम पदारबिंद रति करति सुभावहि खोइ।।24।।"},
            {"seq":"2", "heading":"चौपाई", "data":"सेवहिं सानकूल सब भाई। राम चरन रति अति अधिकाई।।#प्रभु मुख कमल बिलोकत रहहीं। कबहुँ कृपाल हमहि कछु कहहीं।।#राम करहिं भ्रातन्ह पर प्रीती। नाना भाँति सिखावहिं नीती।।#हरषित रहहिं नगर के लोगा। करहिं सकल सुर दुर्लभ भोगा।।#अहनिसि बिधिहि मनावत रहहीं। श्रीरघुबीर चरन रति चहहीं।।#दुइ सुत सुन्दर सीताँ जाए। लव कुस बेद पुरानन्ह गाए।।#दोउ बिजई बिनई गुन मंदिर। हरि प्रतिबिंब मनहुँ अति सुंदर।।#दुइ दुइ सुत सब भ्रातन्ह केरे। भए रूप गुन सील घनेरे।।"},
            {"seq":"3", "heading":"दोहा", "data":"ग्यान गिरा गोतीत अज माया मन गुन पार।#सोइ सच्चिदानंद घन कर नर चरित उदार।।25।।"},
			{"seq":"2", "heading":"चौपाई", "data":"प्रातकाल सरऊ करि मज्जन। बैठहिं सभाँ संग द्विज सज्जन।।#बेद पुरान बसिष्ट बखानहिं। सुनहिं राम जद्यपि सब जानहिं।।#अनुजन्ह संजुत भोजन करहीं। देखि सकल जननीं सुख भरहीं।।#भरत सत्रुहन दोनउ भाई। सहित पवनसुत उपबन जाई।।#बूझहिं बैठि राम गुन गाहा। कह हनुमान सुमति अवगाहा।।#सुनत बिमल गुन अति सुख पावहिं। बहुरि बहुरि करि बिनय कहावहिं।।#सब कें गृह गृह होहिं पुराना। रामचरित पावन बिधि नाना।।#नर अरु नारि राम गुन गानहिं। करहिं दिवस निसि जात न जानहिं।।"},
            {"seq":"3", "heading":"दोहा", "data":"अवधपुरी बासिन्ह कर सुख संपदा समाज।#सहस सेष नहिं कहि सकहिं जहँ नृप राम बिराज।।26।।"},
            {"seq":"2", "heading":"चौपाई", "data":"नारदादि सनकादि मुनीसा। दरसन लागि कोसलाधीसा।।#दिन प्रति सकल अजोध्या आवहिं। देखि नगरु बिरागु बिसरावहिं।।#जातरूप मनि रचित अटारीं। नाना रंग रुचिर गच ढारीं।।#पुर चहुँ पास कोट अति सुंदर। रचे कँगूरा रंग रंग बर।।#नव ग्रह निकर अनीक बनाई। जनु घेरी अमरावति आई।।#महि बहु रंग रचित गच काँचा। जो बिलोकि मुनिबर मन नाचा।।#धवल धाम ऊपर नभ चुंबत। कलस मनहुँ रबि ससि दुति निंदत।।#बहु मनि रचित झरोखा भ्राजहिं। गृह गृह प्रति मनि दीप बिराजहिं।।"},
            {"seq":"3", "heading":"छंद", "data":"मनि दीप राजहिं भवन भ्राजहिं देहरीं बिद्रुम रची।#मनि खंभ भीति बिरंचि बिरची कनक मनि मरकत खची।।#सुंदर मनोहर मंदिरायत अजिर रुचिर फटिक रचे।#प्रति द्वार द्वार कपाट पुरट बनाइ बहु बज्रन्हि खचे।।"},
			{"seq":"2", "heading":"दोहा", "data":"चारु चित्रसाला गृह गृह प्रति लिखे बनाइ।#राम चरित जे निरख मुनि ते मन लेहिं चोराइ।।27।।"},
            {"seq":"3", "heading":"", "data":""},
            {"seq":"2", "heading":"चौपाई", "data":"सुमन बाटिका सबहिं लगाई। बिबिध भाँति करि जतन बनाई।।#लता ललित बहु जाति सुहाई। फूलहिं सदा बंसत कि नाई।।#गुंजत मधुकर मुखर मनोहर। मारुत त्रिबिध सदा बह सुंदर।।#नाना खग बालकन्हि जिआए। बोलत मधुर उड़ात सुहाए।।#मोर हंस सारस पारावत। भवननि पर सोभा अति पावत।।#जहँ तहँ देखहिं निज परिछाहीं। बहु बिधि कूजहिं नृत्य कराहीं।।#सुक सारिका पढ़ावहिं बालक। कहहु राम रघुपति जनपालक।।#राज दुआर सकल बिधि चारू। बीथीं चौहट रूचिर बजारू।।"},
            {"seq":"3", "heading":"छंद", "data":"बाजार रुचिर न बनइ बरनत बस्तु बिनु गथ पाइए।#जहँ भूप रमानिवास तहँ की संपदा किमि गाइए।।#बैठे बजाज सराफ बनिक अनेक मनहुँ कुबेर ते।#सब सुखी सब सच्चरित सुंदर नारि नर सिसु जरठ जे।।"},
			{"seq":"2", "heading":"दोहा", "data":"उत्तर दिसि सरजू बह निर्मल जल गंभीर।#बाँधे घाट मनोहर स्वल्प पंक नहिं तीर।।28।।"},
            {"seq":"3", "heading":"", "data":""},
            {"seq":"2", "heading":"चौपाई", "data":"दूरि फराक रुचिर सो घाटा। जहँ जल पिअहिं बाजि गज ठाटा।।#पनिघट परम मनोहर नाना। तहाँ न पुरुष करहिं अस्नाना।।#राजघाट सब बिधि सुंदर बर। मज्जहिं तहाँ बरन चारिउ नर।।#तीर तीर देवन्ह के मंदिर। चहुँ दिसि तिन्ह के उपबन सुंदर।।#कहुँ कहुँ सरिता तीर उदासी। बसहिं ग्यान रत मुनि संन्यासी।।#तीर तीर तुलसिका सुहाई। बृंद बृंद बहु मुनिन्ह लगाई।।#पुर सोभा कछु बरनि न जाई। बाहेर नगर परम रुचिराई।।#देखत पुरी अखिल अघ भागा। बन उपबन बापिका तड़ागा।।"},
            {"seq":"3", "heading":"छंद", "data":"बापीं तड़ाग अनूप कूप मनोहरायत सोहहीं।#सोपान सुंदर नीर निर्मल देखि सुर मुनि मोहहीं।।#बहु रंग कंज अनेक खग कूजहिं मधुप गुंजारहीं।#आराम रम्य पिकादि खग रव जनु पथिक हंकारहीं।।"},
			{"seq":"2", "heading":"दोहा", "data":"रमानाथ जहँ राजा सो पुर बरनि कि जाइ।#अनिमादिक सुख संपदा रहीं अवध सब छाइ।।29।।"},
            {"seq":"3", "heading":"", "data":""},
            {"seq":"2", "heading":"चौपाई", "data":"जहँ तहँ नर रघुपति गुन गावहिं। बैठि परसपर इहइ सिखावहिं।।#भजहु प्रनत प्रतिपालक रामहि। सोभा सील रूप गुन धामहि।।#जलज बिलोचन स्यामल गातहि। पलक नयन इव सेवक त्रातहि।।#धृत सर रुचिर चाप तूनीरहि। संत कंज बन रबि रनधीरहि।।#काल कराल ब्याल खगराजहि। नमत राम अकाम ममता जहि।।#लोभ मोह मृगजूथ किरातहि। मनसिज करि हरि जन सुखदातहि।।#संसय सोक निबिड़ तम भानुहि। दनुज गहन घन दहन कृसानुहि।।#जनकसुता समेत रघुबीरहि। कस न भजहु भंजन भव भीरहि।।#बहु बासना मसक हिम रासिहि। सदा एकरस अज अबिनासिहि।।#मुनि रंजन भंजन महि भारहि। तुलसिदास के प्रभुहि उदारहि।।"},
            {"seq":"3", "heading":"दोहा", "data":"एहि बिधि नगर नारि नर करहिं राम गुन गान।#सानुकूल सब पर रहहिं संतत कृपानिधान।।30।।"},
			{"seq":"2", "heading":"चौपाई", "data":"जब ते राम प्रताप खगेसा। उदित भयउ अति प्रबल दिनेसा।।#पूरि प्रकास रहेउ तिहुँ लोका। बहुतेन्ह सुख बहुतन मन सोका।।#जिन्हहि सोक ते कहउँ बखानी। प्रथम अबिद्या निसा नसानी।।#अघ उलूक जहँ तहाँ लुकाने। काम क्रोध कैरव सकुचाने।।#बिबिध कर्म गुन काल सुभाऊ। ए चकोर सुख लहहिं न काऊ।।#मत्सर मान मोह मद चोरा। इन्ह कर हुनर न कवनिहुँ ओरा।।#धरम तड़ाग ग्यान बिग्याना। ए पंकज बिकसे बिधि नाना।।#सुख संतोष बिराग बिबेका। बिगत सोक ए कोक अनेका।।"},
            {"seq":"3", "heading":"दोहा", "data":"यह प्रताप रबि जाकें उर जब करइ प्रकास।#पछिले बाढ़हिं प्रथम जे कहे ते पावहिं नास।।31।।"},
            {"seq":"2", "heading":"चौपाई", "data":"भ्रातन्ह सहित रामु एक बारा। संग परम प्रिय पवनकुमारा।।#सुंदर उपबन देखन गए। सब तरु कुसुमित पल्लव नए।।#जानि समय सनकादिक आए। तेज पुंज गुन सील सुहाए।।#ब्रह्मानंद सदा लयलीना। देखत बालक बहुकालीना।।#रूप धरें जनु चारिउ बेदा। समदरसी मुनि बिगत बिभेदा।।#आसा बसन ब्यसन यह तिन्हहीं। रघुपति चरित होइ तहँ सुनहीं।।#तहाँ रहे सनकादि भवानी। जहँ घटसंभव मुनिबर ग्यानी।।#राम कथा मुनिबर बहु बरनी। ग्यान जोनि पावक जिमि अरनी।।"},
            {"seq":"3", "heading":"दोहा", "data":"देखि राम मुनि आवत हरषि दंडवत कीन्ह।#स्वागत पूँछि पीत पट प्रभु बैठन कहँ दीन्ह।।32।।"},
			{"seq":"2", "heading":"चौपाई", "data":"कीन्ह दंडवत तीनिउँ भाई। सहित पवनसुत सुख अधिकाई।।#मुनि रघुपति छबि अतुल बिलोकी। भए मगन मन सके न रोकी।।#स्यामल गात सरोरुह लोचन। सुंदरता मंदिर भव मोचन।।#एकटक रहे निमेष न लावहिं। प्रभु कर जोरें सीस नवावहिं।।#तिन्ह कै दसा देखि रघुबीरा। स्त्रवत नयन जल पुलक सरीरा।।#कर गहि प्रभु मुनिबर बैठारे। परम मनोहर बचन उचारे।।#आजु धन्य मैं सुनहु मुनीसा। तुम्हरें दरस जाहिं अघ खीसा।।#बड़े भाग पाइब सतसंगा। बिनहिं प्रयास होहिं भव भंगा।।"},
            {"seq":"3", "heading":"दोहा", "data":"संत संग अपबर्ग कर कामी भव कर पंथ।#कहहि संत कबि कोबिद श्रुति पुरान सदग्रंथ।।33।।"},
            {"seq":"2", "heading":"चौपाई", "data":"सुनि प्रभु बचन हरषि मुनि चारी। पुलकित तन अस्तुति अनुसारी।।#जय भगवंत अनंत अनामय। अनघ अनेक एक करुनामय।।#जय निर्गुन जय जय गुन सागर। सुख मंदिर सुंदर अति नागर।।#जय इंदिरा रमन जय भूधर। अनुपम अज अनादि सोभाकर।।#ग्यान निधान अमान मानप्रद। पावन सुजस पुरान बेद बद।।#तग्य कृतग्य अग्यता भंजन। नाम अनेक अनाम निरंजन।।#सर्ब सर्बगत सर्ब उरालय। बससि सदा हम कहुँ परिपालय।।#द्वंद बिपति भव फंद बिभंजय। ह्रदि बसि राम काम मद गंजय।।"},
            {"seq":"3", "heading":"दोहा", "data":"परमानंद कृपायतन मन परिपूरन काम।#प्रेम भगति अनपायनी देहु हमहि श्रीराम।।34।।"},
			{"seq":"2", "heading":"चौपाई", "data":"देहु भगति रघुपति अति पावनि। त्रिबिध ताप भव दाप नसावनि।।#प्रनत काम सुरधेनु कलपतरु। होइ प्रसन्न दीजै प्रभु यह बरु।।#भव बारिधि कुंभज रघुनायक। सेवत सुलभ सकल सुख दायक।।#मन संभव दारुन दुख दारय। दीनबंधु समता बिस्तारय।।#आस त्रास इरिषादि निवारक। बिनय बिबेक बिरति बिस्तारक।।#भूप मौलि मन मंडन धरनी। देहि भगति संसृति सरि तरनी।।#मुनि मन मानस हंस निरंतर। चरन कमल बंदित अज संकर।।#रघुकुल केतु सेतु श्रुति रच्छक। काल करम सुभाउ गुन भच्छक।।#तारन तरन हरन सब दूषन। तुलसिदास प्रभु त्रिभुवन भूषन।।"},
            {"seq":"3", "heading":"दोहा", "data":"बार बार अस्तुति करि प्रेम सहित सिरु नाइ।#ब्रह्म भवन सनकादि गे अति अभीष्ट बर पाइ।।35।।"},
            {"seq":"2", "heading":"चौपाई", "data":"सनकादिक बिधि लोक सिधाए। भ्रातन्ह राम चरन सिरु नाए।।#पूछत प्रभुहि सकल सकुचाहीं। चितवहिं सब मारुतसुत पाहीं।।#सुनि चहहिं प्रभु मुख कै बानी। जो सुनि होइ सकल भ्रम हानी।।#अंतरजामी प्रभु सभ जाना। बूझत कहहु काह हनुमाना।।#जोरि पानि कह तब हनुमंता। सुनहु दीनदयाल भगवंता।।#नाथ भरत कछु पूँछन चहहीं। प्रस्न करत मन सकुचत अहहीं।।#तुम्ह जानहु कपि मोर सुभाऊ। भरतहि मोहि कछु अंतर काऊ।।#सुनि प्रभु बचन भरत गहे चरना। सुनहु नाथ प्रनतारति हरना।।"},
            {"seq":"3", "heading":"दोहा", "data":"नाथ न मोहि संदेह कछु सपनेहुँ सोक न मोह।#केवल कृपा तुम्हारिहि कृपानंद संदोह।।36।।"},
			{"seq":"2", "heading":"चौपाई", "data":"करउँ कृपानिधि एक ढिठाई। मैं सेवक तुम्ह जन सुखदाई।।#संतन्ह कै महिमा रघुराई। बहु बिधि बेद पुरानन्ह गाई।।#श्रीमुख तुम्ह पुनि कीन्हि बड़ाई। तिन्ह पर प्रभुहि प्रीति अधिकाई।।#सुना चहउँ प्रभु तिन्ह कर लच्छन। कृपासिंधु गुन ग्यान बिचच्छन।।#संत असंत भेद बिलगाई। प्रनतपाल मोहि कहहु बुझाई।।#संतन्ह के लच्छन सुनु भ्राता। अगनित श्रुति पुरान बिख्याता।।#संत असंतन्हि कै असि करनी। जिमि कुठार चंदन आचरनी।।#काटइ परसु मलय सुनु भाई। निज गुन देइ सुगंध बसाई।।"},
            {"seq":"3", "heading":"दोहा", "data":"ताते सुर सीसन्ह चढ़त जग बल्लभ श्रीखंड।#अनल दाहि पीटत घनहिं परसु बदन यह दंड।।37।।"},
            {"seq":"2", "heading":"चौपाई", "data":"बिषय अलंपट सील गुनाकर। पर दुख दुख सुख सुख देखे पर।।#सम अभूतरिपु बिमद बिरागी। लोभामरष हरष भय त्यागी।।#कोमलचित दीनन्ह पर दाया। मन बच क्रम मम भगति अमाया।।#सबहि मानप्रद आपु अमानी। भरत प्रान सम मम ते प्रानी।।#बिगत काम मम नाम परायन। सांति बिरति बिनती मुदितायन।।#सीतलता सरलता मयत्री। द्विज पद प्रीति धर्म जनयत्री।।#ए सब लच्छन बसहिं जासु उर। जानेहु तात संत संतत फुर।।#सम दम नियम नीति नहिं डोलहिं। परुष बचन कबहूँ नहिं बोलहिं।।"},
            {"seq":"3", "heading":"दोहा", "data":"निंदा अस्तुति उभय सम ममता मम पद कंज।#ते सज्जन मम प्रानप्रिय गुन मंदिर सुख पुंज।।38।।"},
			{"seq":"2", "heading":"चौपाई", "data":"सनहु असंतन्ह केर सुभाऊ। भूलेहुँ संगति करिअ न काऊ।।#तिन्ह कर संग सदा दुखदाई। जिमि कलपहि घालइ हरहाई।।#खलन्ह हृदयँ अति ताप बिसेषी। जरहिं सदा पर संपति देखी।।#जहँ कहुँ निंदा सुनहिं पराई। हरषहिं मनहुँ परी निधि पाई।।#काम क्रोध मद लोभ परायन। निर्दय कपटी कुटिल मलायन।।#बयरु अकारन सब काहू सों। जो कर हित अनहित ताहू सों।।#झूठइ लेना झूठइ देना। झूठइ भोजन झूठ चबेना।।#बोलहिं मधुर बचन जिमि मोरा। खाइ महा अति हृदय कठोरा।।"},
            {"seq":"3", "heading":"दोहा", "data":"पर द्रोही पर दार रत पर धन पर अपबाद।#ते नर पाँवर पापमय देह धरें मनुजाद।।39।।"},
            {"seq":"2", "heading":"चौपाई", "data":"लोभइ ओढ़न लोभइ डासन। सिस्त्रोदर पर जमपुर त्रास न।।#काहू की जौं सुनहिं बड़ाई। स्वास लेहिं जनु जूड़ी आई।।#जब काहू कै देखहिं बिपती। सुखी भए मानहुँ जग नृपती।।#स्वारथ रत परिवार बिरोधी। लंपट काम लोभ अति क्रोधी।।#मातु पिता गुर बिप्र न मानहिं। आपु गए अरु घालहिं आनहिं।।#करहिं मोह बस द्रोह परावा। संत संग हरि कथा न भावा।।#अवगुन सिंधु मंदमति कामी। बेद बिदूषक परधन स्वामी।।#बिप्र द्रोह पर द्रोह बिसेषा। दंभ कपट जियँ धरें सुबेषा।।"},
            {"seq":"3", "heading":"दोहा", "data":"ऐसे अधम मनुज खल कृतजुग त्रेता नाहिं।#द्वापर कछुक बृंद बहु होइहहिं कलिजुग माहिं।।40।।"},
			{"seq":"2", "heading":"चौपाई", "data":"पर हित सरिस धर्म नहिं भाई। पर पीड़ा सम नहिं अधमाई।।#निर्नय सकल पुरान बेद कर। कहेउँ तात जानहिं कोबिद नर।।#नर सरीर धरि जे पर पीरा। करहिं ते सहहिं महा भव भीरा।।#करहिं मोह बस नर अघ नाना। स्वारथ रत परलोक नसाना।।#कालरूप तिन्ह कहँ मैं भ्राता। सुभ अरु असुभ कर्म फल दाता।।#अस बिचारि जे परम सयाने। भजहिं मोहि संसृत दुख जाने।।#त्यागहिं कर्म सुभासुभ दायक। भजहिं मोहि सुर नर मुनि नायक।।#संत असंतन्ह के गुन भाषे। ते न परहिं भव जिन्ह लखि राखे।।"},
            {"seq":"3", "heading":"दोहा", "data":"सुनहु तात माया कृत गुन अरु दोष अनेक।#गुन यह उभय न देखिअहिं देखिअ सो अबिबेक।।41।।"},
            {"seq":"2", "heading":"चौपाई", "data":"श्रीमुख बचन सुनत सब भाई। हरषे प्रेम न हृदयँ समाई।।#करहिं बिनय अति बारहिं बारा। हनूमान हियँ हरष अपारा।।#पुनि रघुपति निज मंदिर गए। एहि बिधि चरित करत नित नए।।#बार बार नारद मुनि आवहिं। चरित पुनीत राम के गावहिं।।#नित नव चरन देखि मुनि जाहीं। ब्रह्मलोक सब कथा कहाहीं।।#सुनि बिरंचि अतिसय सुख मानहिं। पुनि पुनि तात करहु गुन गानहिं।।#सनकादिक नारदहि सराहहिं। जद्यपि ब्रह्म निरत मुनि आहहिं।।#सुनि गुन गान समाधि बिसारी।। सादर सुनहिं परम अधिकारी।।"},
            {"seq":"3", "heading":"दोहा", "data":"जीवनमुक्त ब्रह्मपर चरित सुनहिं तजि ध्यान।#जे हरि कथाँ न करहिं रति तिन्ह के हिय पाषान।।42।।"},
			{"seq":"2", "heading":"चौपाई", "data":"एक बार रघुनाथ बोलाए। गुर द्विज पुरबासी सब आए।।#बैठे गुर मुनि अरु द्विज सज्जन। बोले बचन भगत भव भंजन।।#सनहु सकल पुरजन मम बानी। कहउँ न कछु ममता उर आनी।।#नहिं अनीति नहिं कछु प्रभुताई। सुनहु करहु जो तुम्हहि सोहाई।।#सोइ सेवक प्रियतम मम सोई। मम अनुसासन मानै जोई।।#जौं अनीति कछु भाषौं भाई। तौं मोहि बरजहु भय बिसराई।।#बड़ें भाग मानुष तनु पावा। सुर दुर्लभ सब ग्रंथिन्ह गावा।।#साधन धाम मोच्छ कर द्वारा। पाइ न जेहिं परलोक सँवारा।।"},
            {"seq":"3", "heading":"दोहा", "data":"सो परत्र दुख पावइ सिर धुनि धुनि पछिताइ।#कालहि कर्महि ईस्वरहि मिथ्या दोष लगाइ।।43।।"},
            {"seq":"2", "heading":"चौपाई", "data":"एहि तन कर फल बिषय न भाई। स्वर्गउ स्वल्प अंत दुखदाई।।#नर तनु पाइ बिषयँ मन देहीं। पलटि सुधा ते सठ बिष लेहीं।।#ताहि कबहुँ भल कहइ न कोई। गुंजा ग्रहइ परस मनि खोई।।#आकर चारि लच्छ चौरासी। जोनि भ्रमत यह जिव अबिनासी।।#फिरत सदा माया कर प्रेरा। काल कर्म सुभाव गुन घेरा।।#कबहुँक करि करुना नर देही। देत ईस बिनु हेतु सनेही।।#नर तनु भव बारिधि कहुँ बेरो। सन्मुख मरुत अनुग्रह मेरो।।#करनधार सदगुर दृढ़ नावा। दुर्लभ साज सुलभ करि पावा।।"},
            {"seq":"3", "heading":"दोहा", "data":"जो न तरै भव सागर नर समाज अस पाइ।#सो कृत निंदक मंदमति आत्माहन गति जाइ।।44।।"},
			{"seq":"2", "heading":"चौपाई", "data":"जौं परलोक इहाँ सुख चहहू। सुनि मम बचन ह्रृदयँ दृढ़ गहहू।।#सुलभ सुखद मारग यह भाई। भगति मोरि पुरान श्रुति गाई।।#ग्यान अगम प्रत्यूह अनेका। साधन कठिन न मन कहुँ टेका।।#करत कष्ट बहु पावइ कोऊ। भक्ति हीन मोहि प्रिय नहिं सोऊ।।#भक्ति सुतंत्र सकल सुख खानी। बिनु सतसंग न पावहिं प्रानी।।#पुन्य पुंज बिनु मिलहिं न संता। सतसंगति संसृति कर अंता।।#पुन्य एक जग महुँ नहिं दूजा। मन क्रम बचन बिप्र पद पूजा।।#सानुकूल तेहि पर मुनि देवा। जो तजि कपटु करइ द्विज सेवा।।"},
            {"seq":"3", "heading":"दोहा", "data":"औरउ एक गुपुत मत सबहि कहउँ कर जोरि।#संकर भजन बिना नर भगति न पावइ मोरि।।45।।"},
            {"seq":"2", "heading":"चौपाई", "data":"कहहु भगति पथ कवन प्रयासा। जोग न मख जप तप उपवासा।।#सरल सुभाव न मन कुटिलाई। जथा लाभ संतोष सदाई।।#मोर दास कहाइ नर आसा। करइ तौ कहहु कहा बिस्वासा।।#बहुत कहउँ का कथा बढ़ाई। एहि आचरन बस्य मैं भाई।।#बैर न बिग्रह आस न त्रासा। सुखमय ताहि सदा सब आसा।।#अनारंभ अनिकेत अमानी। अनघ अरोष दच्छ बिग्यानी।।#प्रीति सदा सज्जन संसर्गा। तृन सम बिषय स्वर्ग अपबर्गा।।#भगति पच्छ हठ नहिं सठताई। दुष्ट तर्क सब दूरि बहाई।।"},
            {"seq":"3", "heading":"दोहा", "data":"मम गुन ग्राम नाम रत गत ममता मद मोह।#ता कर सुख सोइ जानइ परानंद संदोह।।46।।#"},
			{"seq":"2", "heading":"चौपाई", "data":"सुनत सुधासम बचन राम के। गहे सबनि पद कृपाधाम के।।#जननि जनक गुर बंधु हमारे। कृपा निधान प्रान ते प्यारे।।#तनु धनु धाम राम हितकारी। सब बिधि तुम्ह प्रनतारति हारी।।#असि सिख तुम्ह बिनु देइ न कोऊ। मातु पिता स्वारथ रत ओऊ।।#हेतु रहित जग जुग उपकारी। तुम्ह तुम्हार सेवक असुरारी।।#स्वारथ मीत सकल जग माहीं। सपनेहुँ प्रभु परमारथ नाहीं।।#सबके बचन प्रेम रस साने। सुनि रघुनाथ हृदयँ हरषाने।।#निज निज गृह गए आयसु पाई। बरनत प्रभु बतकही सुहाई।।"},
            {"seq":"3", "heading":"दोहा", "data":"उमा अवधबासी नर नारि कृतारथ रूप।#ब्रह्म सच्चिदानंद घन रघुनायक जहँ भूप।।47।।"},
            {"seq":"2", "heading":"चौपाई", "data":"एक बार बसिष्ट मुनि आए। जहाँ राम सुखधाम सुहाए।।#अति आदर रघुनायक कीन्हा। पद पखारि पादोदक लीन्हा।।#राम सुनहु मुनि कह कर जोरी। कृपासिंधु बिनती कछु मोरी।।#देखि देखि आचरन तुम्हारा। होत मोह मम हृदयँ अपारा।।#महिमा अमित बेद नहिं जाना। मैं केहि भाँति कहउँ भगवाना।।#उपरोहित्य कर्म अति मंदा। बेद पुरान सुमृति कर निंदा।।#जब न लेउँ मैं तब बिधि मोही। कहा लाभ आगें सुत तोही।।#परमातमा ब्रह्म नर रूपा। होइहि रघुकुल भूषन भूपा।।"},
            {"seq":"3", "heading":"दोहा", "data":"तब मैं हृदयँ बिचारा जोग जग्य ब्रत दान।#जा कहुँ करिअ सो पैहउँ धर्म न एहि सम आन।।48।।"},
			{"seq":"2", "heading":"चौपाई", "data":"जप तप नियम जोग निज धर्मा। श्रुति संभव नाना सुभ कर्मा।।#ग्यान दया दम तीरथ मज्जन। जहँ लगि धर्म कहत श्रुति सज्जन।।#आगम निगम पुरान अनेका। पढ़े सुने कर फल प्रभु एका।।#तब पद पंकज प्रीति निरंतर। सब साधन कर यह फल सुंदर।।#छूटइ मल कि मलहि के धोएँ। घृत कि पाव कोइ बारि बिलोएँ।।#प्रेम भगति जल बिनु रघुराई। अभिअंतर मल कबहुँ न जाई।।#सोइ सर्बग्य तग्य सोइ पंडित। सोइ गुन गृह बिग्यान अखंडित।।#दच्छ सकल लच्छन जुत सोई। जाकें पद सरोज रति होई।।"},
            {"seq":"3", "heading":"दोहा", "data":"नाथ एक बर मागउँ राम कृपा करि देहु।#जन्म जन्म प्रभु पद कमल कबहुँ घटै जनि नेहु।।49।।"},
            {"seq":"2", "heading":"चौपाई", "data":"अस कहि मुनि बसिष्ट गृह आए। कृपासिंधु के मन अति भाए।।#हनूमान भरतादिक भ्राता। संग लिए सेवक सुखदाता।।#पुनि कृपाल पुर बाहेर गए। गज रथ तुरग मगावत भए।।#देखि कृपा करि सकल सराहे। दिए उचित जिन्ह जिन्ह तेइ चाहे।।#हरन सकल श्रम प्रभु श्रम पाई। गए जहाँ सीतल अवँराई।।#भरत दीन्ह निज बसन डसाई। बैठे प्रभु सेवहिं सब भाई।।#मारुतसुत तब मारूत करई। पुलक बपुष लोचन जल भरई।।#हनूमान सम नहिं बड़भागी। नहिं कोउ राम चरन अनुरागी।।#गिरिजा जासु प्रीति सेवकाई। बार बार प्रभु निज मुख गाई।।"},
            {"seq":"3", "heading":"दोहा", "data":"तेहिं अवसर मुनि नारद आए करतल बीन।#गावन लगे राम कल कीरति सदा नबीन।।50।।"},
			{"seq":"2", "heading":"चौपाई", "data":"मामवलोकय पंकज लोचन। कृपा बिलोकनि सोच बिमोचन।।#नील तामरस स्याम काम अरि। हृदय कंज मकरंद मधुप हरि।।#जातुधान बरूथ बल भंजन। मुनि सज्जन रंजन अघ गंजन।।#भूसुर ससि नव बृंद बलाहक। असरन सरन दीन जन गाहक।।#भुज बल बिपुल भार महि खंडित। खर दूषन बिराध बध पंडित।।#रावनारि सुखरूप भूपबर। जय दसरथ कुल कुमुद सुधाकर।।#सुजस पुरान बिदित निगमागम। गावत सुर मुनि संत समागम।।#कारुनीक ब्यलीक मद खंडन। सब बिधि कुसल कोसला मंडन।।#कलि मल मथन नाम ममताहन। तुलसीदास प्रभु पाहि प्रनत जन।।"},
            {"seq":"3", "heading":"दोहा", "data":"प्रेम सहित मुनि नारद बरनि राम गुन ग्राम।#सोभासिंधु हृदयँ धरि गए जहाँ बिधि धाम।।51।।"},
            {"seq":"2", "heading":"चौपाई", "data":"गिरिजा सुनहु बिसद यह कथा। मैं सब कही मोरि मति जथा।।#राम चरित सत कोटि अपारा। श्रुति सारदा न बरनै पारा।।#राम अनंत अनंत गुनानी। जन्म कर्म अनंत नामानी।।#जल सीकर महि रज गनि जाहीं। रघुपति चरित न बरनि सिराहीं।।#बिमल कथा हरि पद दायनी। भगति होइ सुनि अनपायनी।।#उमा कहिउँ सब कथा सुहाई। जो भुसुंडि खगपतिहि सुनाई।।#कछुक राम गुन कहेउँ बखानी। अब का कहौं सो कहहु भवानी।।#सुनि सुभ कथा उमा हरषानी। बोली अति बिनीत मृदु बानी।।#धन्य धन्य मैं धन्य पुरारी। सुनेउँ राम गुन भव भय हारी।।"},
            {"seq":"3", "heading":"दोहा", "data":"तुम्हरी कृपाँ कृपायतन अब कृतकृत्य न मोह।#जानेउँ राम प्रताप प्रभु चिदानंद संदोह।।52(क)।।#नाथ तवानन ससि स्रवत कथा सुधा रघुबीर।#श्रवन पुटन्हि मन पान करि नहिं अघात मतिधीर।।52(ख)।।"},
			{"seq":"2", "heading":"चौपाई", "data":"राम चरित जे सुनत अघाहीं। रस बिसेष जाना तिन्ह नाहीं।।#जीवनमुक्त महामुनि जेऊ। हरि गुन सुनहीं निरंतर तेऊ।।#भव सागर चह पार जो पावा। राम कथा ता कहँ दृढ़ नावा।।#बिषइन्ह कहँ पुनि हरि गुन ग्रामा। श्रवन सुखद अरु मन अभिरामा।।#श्रवनवंत अस को जग माहीं। जाहि न रघुपति चरित सोहाहीं।।#ते जड़ जीव निजात्मक घाती। जिन्हहि न रघुपति कथा सोहाती।।#हरिचरित्र मानस तुम्ह गावा। सुनि मैं नाथ अमिति सुख पावा।।#तुम्ह जो कही यह कथा सुहाई। कागभसुंडि गरुड़ प्रति गाई।।"},
            {"seq":"3", "heading":"दोहा", "data":"बिरति ग्यान बिग्यान दृढ़ राम चरन अति नेह।#बायस तन रघुपति भगति मोहि परम संदेह।।53।।"},
            {"seq":"2", "heading":"चौपाई", "data":"नर सहस्त्र महँ सुनहु पुरारी। कोउ एक होइ धर्म ब्रतधारी।।#धर्मसील कोटिक महँ कोई। बिषय बिमुख बिराग रत होई।।#कोटि बिरक्त मध्य श्रुति कहई। सम्यक ग्यान सकृत कोउ लहई।।#ग्यानवंत कोटिक महँ कोऊ। जीवनमुक्त सकृत जग सोऊ।।#तिन्ह सहस्त्र महुँ सब सुख खानी। दुर्लभ ब्रह्मलीन बिग्यानी।।#धर्मसील बिरक्त अरु ग्यानी। जीवनमुक्त ब्रह्मपर प्रानी।।#सब ते सो दुर्लभ सुरराया। राम भगति रत गत मद माया।।#सो हरिभगति काग किमि पाई। बिस्वनाथ मोहि कहहु बुझाई।।"},
            {"seq":"3", "heading":"दोहा", "data":"राम परायन ग्यान रत गुनागार मति धीर।#नाथ कहहु केहि कारन पायउ काक सरीर।।54।।"},
			{"seq":"2", "heading":"चौपाई", "data":"यह प्रभु चरित पवित्र सुहावा। कहहु कृपाल काग कहँ पावा।।#तुम्ह केहि भाँति सुना मदनारी। कहहु मोहि अति कौतुक भारी।।#गरुड़ महाग्यानी गुन रासी। हरि सेवक अति निकट निवासी।।#तेहिं केहि हेतु काग सन जाई। सुनी कथा मुनि निकर बिहाई।।#कहहु कवन बिधि भा संबादा। दोउ हरिभगत काग उरगादा।।#गौरि गिरा सुनि सरल सुहाई। बोले सिव सादर सुख पाई।।#धन्य सती पावन मति तोरी। रघुपति चरन प्रीति नहिं थोरी।।#सुनहु परम पुनीत इतिहासा। जो सुनि सकल लोक भ्रम नासा।।#उपजइ राम चरन बिस्वासा। भव निधि तर नर बिनहिं प्रयासा।।"},
            {"seq":"3", "heading":"दोहा", "data":"ऐसिअ प्रस्न बिहंगपति कीन्ह काग सन जाइ।#सो सब सादर कहिहउँ सुनहु उमा मन लाइ।।55।।"},
            {"seq":"2", "heading":"चौपाई", "data":"मैं जिमि कथा सुनी भव मोचनि। सो प्रसंग सुनु सुमुखि सुलोचनि।।#प्रथम दच्छ गृह तव अवतारा। सती नाम तब रहा तुम्हारा।।#दच्छ जग्य तब भा अपमाना। तुम्ह अति क्रोध तजे तब प्राना।।#मम अनुचरन्ह कीन्ह मख भंगा। जानहु तुम्ह सो सकल प्रसंगा।।#तब अति सोच भयउ मन मोरें। दुखी भयउँ बियोग प्रिय तोरें।।#सुंदर बन गिरि सरित तड़ागा। कौतुक देखत फिरउँ बेरागा।।#गिरि सुमेर उत्तर दिसि दूरी। नील सैल एक सुन्दर भूरी।।#तासु कनकमय सिखर सुहाए। चारि चारु मोरे मन भाए।।#तिन्ह पर एक एक बिटप बिसाला। बट पीपर पाकरी रसाला।।#सैलोपरि सर सुंदर सोहा। मनि सोपान देखि मन मोहा।।"},
            {"seq":"3", "heading":"दोहा", "data":"सीतल अमल मधुर जल जलज बिपुल बहुरंग।#कूजत कल रव हंस गन गुंजत मजुंल भृंग।।56।।"},
			{"seq":"2", "heading":"चौपाई", "data":"तेहिं गिरि रुचिर बसइ खग सोई। तासु नास कल्पांत न होई।।#माया कृत गुन दोष अनेका। मोह मनोज आदि अबिबेका।।#रहे ब्यापि समस्त जग माहीं। तेहि गिरि निकट कबहुँ नहिं जाहीं।।#तहँ बसि हरिहि भजइ जिमि कागा। सो सुनु उमा सहित अनुरागा।।#पीपर तरु तर ध्यान सो धरई। जाप जग्य पाकरि तर करई।।#आँब छाहँ कर मानस पूजा। तजि हरि भजनु काजु नहिं दूजा।।#बर तर कह हरि कथा प्रसंगा। आवहिं सुनहिं अनेक बिहंगा।।#राम चरित बिचीत्र बिधि नाना। प्रेम सहित कर सादर गाना।।#सुनहिं सकल मति बिमल मराला। बसहिं निरंतर जे तेहिं ताला।।#जब मैं जाइ सो कौतुक देखा। उर उपजा आनंद बिसेषा।।"},
            {"seq":"3", "heading":"दोहा", "data":"तब कछु काल मराल तनु धरि तहँ कीन्ह निवास।#सादर सुनि रघुपति गुन पुनि आयउँ कैलास।।57।।"},
            {"seq":"2", "heading":"चौपाई", "data":"गिरिजा कहेउँ सो सब इतिहासा। मैं जेहि समय गयउँ खग पासा।।#अब सो कथा सुनहु जेही हेतू। गयउ काग पहिं खग कुल केतू।।#जब रघुनाथ कीन्हि रन क्रीड़ा। समुझत चरित होति मोहि ब्रीड़ा।।#इंद्रजीत कर आपु बँधायो। तब नारद मुनि गरुड़ पठायो।।#बंधन काटि गयो उरगादा। उपजा हृदयँ प्रचंड बिषादा।।#प्रभु बंधन समुझत बहु भाँती। करत बिचार उरग आराती।।#ब्यापक ब्रह्म बिरज बागीसा। माया मोह पार परमीसा।।#सो अवतार सुनेउँ जग माहीं। देखेउँ सो प्रभाव कछु नाहीं।।"},
            {"seq":"3", "heading":"दोहा", "data":"भव बंधन ते छूटहिं नर जपि जा कर नाम।#खर्च निसाचर बाँधेउ नागपास सोइ राम।।58।।"},
			{"seq":"2", "heading":"चौपाई", "data":"नाना भाँति मनहि समुझावा। प्रगट न ग्यान हृदयँ भ्रम छावा।।#खेद खिन्न मन तर्क बढ़ाई। भयउ मोहबस तुम्हरिहिं नाई।।#ब्याकुल गयउ देवरिषि पाहीं। कहेसि जो संसय निज मन माहीं।।#सुनि नारदहि लागि अति दाया। सुनु खग प्रबल राम कै माया।।#जो ग्यानिन्ह कर चित अपहरई। बरिआई बिमोह मन करई।।#जेहिं बहु बार नचावा मोही। सोइ ब्यापी बिहंगपति तोही।।#महामोह उपजा उर तोरें। मिटिहि न बेगि कहें खग मोरें।।#चतुरानन पहिं जाहु खगेसा। सोइ करेहु जेहि होइ निदेसा।।"},
            {"seq":"3", "heading":"दोहा", "data":"अस कहि चले देवरिषि करत राम गुन गान।#हरि माया बल बरनत पुनि पुनि परम सुजान।।59।।"},
            {"seq":"2", "heading":"चौपाई", "data":"तब खगपति बिरंचि पहिं गयऊ। निज संदेह सुनावत भयऊ।।#सुनि बिरंचि रामहि सिरु नावा। समुझि प्रताप प्रेम अति छावा।।#मन महुँ करइ बिचार बिधाता। माया बस कबि कोबिद ग्याता।।#हरि माया कर अमिति प्रभावा। बिपुल बार जेहिं मोहि नचावा।।#अग जगमय जग मम उपराजा। नहिं आचरज मोह खगराजा।।#तब बोले बिधि गिरा सुहाई। जान महेस राम प्रभुताई।।#बैनतेय संकर पहिं जाहू। तात अनत पूछहु जनि काहू।।#तहँ होइहि तव संसय हानी। चलेउ बिहंग सुनत बिधि बानी।।"},
            {"seq":"3", "heading":"दोहा", "data":"परमातुर बिहंगपति आयउ तब मो पास।#जात रहेउँ कुबेर गृह रहिहु उमा कैलास।।60।।"},
			{"seq":"2", "heading":"चौपाई", "data":"तेहिं मम पद सादर सिरु नावा। पुनि आपन संदेह सुनावा।।#सुनि ता करि बिनती मृदु बानी। परेम सहित मैं कहेउँ भवानी।।#मिलेहु गरुड़ मारग महँ मोही। कवन भाँति समुझावौं तोही।।#तबहि होइ सब संसय भंगा। जब बहु काल करिअ सतसंगा।।#सुनिअ तहाँ हरि कथा सुहाई। नाना भाँति मुनिन्ह जो गाई।।#जेहि महुँ आदि मध्य अवसाना। प्रभु प्रतिपाद्य राम भगवाना।।#नित हरि कथा होत जहँ भाई। पठवउँ तहाँ सुनहि तुम्ह जाई।।#जाइहि सुनत सकल संदेहा। राम चरन होइहि अति नेहा।।"},
            {"seq":"3", "heading":"दोहा", "data":"बिनु सतसंग न हरि कथा तेहि बिनु मोह न भाग।#मोह गएँ बिनु राम पद होइ न दृढ़ अनुराग।।61।।"},
            {"seq":"2", "heading":"चौपाई", "data":"मिलहिं न रघुपति बिनु अनुरागा। किएँ जोग तप ग्यान बिरागा।।#उत्तर दिसि सुंदर गिरि नीला। तहँ रह काकभुसुंडि सुसीला।।#राम भगति पथ परम प्रबीना। ग्यानी गुन गृह बहु कालीना।।#राम कथा सो कहइ निरंतर। सादर सुनहिं बिबिध बिहंगबर।।#जाइ सुनहु तहँ हरि गुन भूरी। होइहि मोह जनित दुख दूरी।।#मैं जब तेहि सब कहा बुझाई। चलेउ हरषि मम पद सिरु नाई।।#ताते उमा न मैं समुझावा। रघुपति कृपाँ मरमु मैं पावा।।#होइहि कीन्ह कबहुँ अभिमाना। सो खौवै चह कृपानिधाना।।#कछु तेहि ते पुनि मैं नहिं राखा। समुझइ खग खगही कै भाषा।।#प्रभु माया बलवंत भवानी। जाहि न मोह कवन अस ग्यानी।।"},
            {"seq":"3", "heading":"दोहा", "data":"ग्यानि भगत सिरोमनि त्रिभुवनपति कर जान।#ताहि मोह माया नर पावँर करहिं गुमान।।62(क)।।#!! मासपारायण, अट्ठाईसवाँ विश्राम !!"},
			{"seq":"3", "heading":"", "data":""},
			{"seq":"3", "heading":"", "data":""},
			{"seq":"2", "heading":"दोहा", "data":"सिव बिरंचि कहुँ मोहइ को है बपुरा आन।#अस जियँ जानि भजहिं मुनि माया पति भगवान।।62(ख)।।"},
			{"seq":"2", "heading":"चौपाई", "data":"गयउ गरुड़ जहँ बसइ भुसुंडा। मति अकुंठ हरि भगति अखंडा।।#देखि सैल प्रसन्न मन भयऊ। माया मोह सोच सब गयऊ।।#करि तड़ाग मज्जन जलपाना। बट तर गयउ हृदयँ हरषाना।।#बृद्ध बृद्ध बिहंग तहँ आए। सुनै राम के चरित सुहाए।।#कथा अरंभ करै सोइ चाहा। तेही समय गयउ खगनाहा।।#आवत देखि सकल खगराजा। हरषेउ बायस सहित समाजा।।#अति आदर खगपति कर कीन्हा। स्वागत पूछि सुआसन दीन्हा।।#करि पूजा समेत अनुरागा। मधुर बचन तब बोलेउ कागा।।"},
			{"seq":"3", "heading":"दोहा", "data":"नाथ कृतारथ भयउँ मैं तव दरसन खगराज।#आयसु देहु सो करौं अब प्रभु आयहु केहि काज।।63(क)।।#सदा कृतारथ रूप तुम्ह कह मृदु बचन खगेस।#जेहि कै अस्तुति सादर निज मुख कीन्हि महेस।।63(ख)।।"},
            {"seq":"3", "heading":"", "data":""},
			{"seq":"3", "heading":"चौपाई", "data":"सुनहु तात जेहि कारन आयउँ। सो सब भयउ दरस तव पायउँ।।#देखि परम पावन तव आश्रम। गयउ मोह संसय नाना भ्रम।।#अब श्रीराम कथा अति पावनि। सदा सुखद दुख पुंज नसावनि।।#सादर तात सुनावहु मोही। बार बार बिनवउँ प्रभु तोही।।#सुनत गरुड़ कै गिरा बिनीता। सरल सुप्रेम सुखद सुपुनीता।।#भयउ तासु मन परम उछाहा। लाग कहै रघुपति गुन गाहा।।#प्रथमहिं अति अनुराग भवानी। रामचरित सर कहेसि बखानी।।#पुनि नारद कर मोह अपारा। कहेसि बहुरि रावन अवतारा।।#प्रभु अवतार कथा पुनि गाई। तब सिसु चरित कहेसि मन लाई।।"},
            {"seq":"2", "heading":"दोहा", "data":"बालचरित कहिं बिबिध बिधि मन महँ परम उछाह।#रिषि आगवन कहेसि पुनि श्री रघुबीर बिबाह।।64।।"},
            {"seq":"2", "heading":"चौपाई", "data":"बहुरि राम अभिषेक प्रसंगा। पुनि नृप बचन राज रस भंगा।।#पुरबासिन्ह कर बिरह बिषादा। कहेसि राम लछिमन संबादा।।#बिपिन गवन केवट अनुरागा। सुरसरि उतरि निवास प्रयागा।।#बालमीक प्रभु मिलन बखाना। चित्रकूट जिमि बसे भगवाना।।#सचिवागवन नगर नृप मरना। भरतागवन प्रेम बहु बरना।।#करि नृप क्रिया संग पुरबासी। भरत गए जहँ प्रभु सुख रासी।।#पुनि रघुपति बहु बिधि समुझाए। लै पादुका अवधपुर आए।।#भरत रहनि सुरपति सुत करनी। प्रभु अरु अत्रि भेंट पुनि बरनी।।"},
            {"seq":"3", "heading":"दोहा", "data":"कहि बिराध बध जेहि बिधि देह तजी सरभंग।।#बरनि सुतीछन प्रीति पुनि प्रभु अगस्ति सतसंग।।65।।"},
            {"seq":"2", "heading":"चौपाई", "data":"कहि दंडक बन पावनताई। गीध मइत्री पुनि तेहिं गाई।।#पुनि प्रभु पंचवटीं कृत बासा। भंजी सकल मुनिन्ह की त्रासा।।#पुनि लछिमन उपदेस अनूपा। सूपनखा जिमि कीन्हि कुरूपा।।#खर दूषन बध बहुरि बखाना। जिमि सब मरमु दसानन जाना।।#दसकंधर मारीच बतकहीं। जेहि बिधि भई सो सब तेहिं कही।।#पुनि माया सीता कर हरना। श्रीरघुबीर बिरह कछु बरना।।#पुनि प्रभु गीध क्रिया जिमि कीन्ही। बधि कबंध सबरिहि गति दीन्ही।।#बहुरि बिरह बरनत रघुबीरा। जेहि बिधि गए सरोबर तीरा।।"},
            {"seq":"3", "heading":"दोहा", "data":"प्रभु नारद संबाद कहि मारुति मिलन प्रसंग।#पुनि सुग्रीव मिताई बालि प्रान कर भंग।।66((क)।।#कपिहि तिलक करि प्रभु कृत सैल प्रबरषन बास।#बरनन बर्षा सरद अरु राम रोष कपि त्रास।।66(ख)।।"},
			{"seq":"2", "heading":"चौपाई", "data":"जेहि बिधि कपिपति कीस पठाए। सीता खोज सकल दिसि धाए।।#बिबर प्रबेस कीन्ह जेहि भाँती। कपिन्ह बहोरि मिला संपाती।।#सुनि सब कथा समीरकुमारा। नाघत भयउ पयोधि अपारा।।#लंकाँ कपि प्रबेस जिमि कीन्हा। पुनि सीतहि धीरजु जिमि दीन्हा।।#बन उजारि रावनहि प्रबोधी। पुर दहि नाघेउ बहुरि पयोधी।।#आए कपि सब जहँ रघुराई। बैदेही कि कुसल सुनाई।।#सेन समेति जथा रघुबीरा। उतरे जाइ बारिनिधि तीरा।।#मिला बिभीषन जेहि बिधि आई। सागर निग्रह कथा सुनाई।।"},
            {"seq":"3", "heading":"दोहा", "data":"सेतु बाँधि कपि सेन जिमि उतरी सागर पार।#गयउ बसीठी बीरबर जेहि बिधि बालिकुमार।।67(क)।।#निसिचर कीस लराई बरनिसि बिबिध प्रकार।#कुंभकरन घननाद कर बल पौरुष संघार।।67(ख)।।"},
            {"seq":"2", "heading":"चौपाई", "data":"निसिचर निकर मरन बिधि नाना। रघुपति रावन समर बखाना।।#रावन बध मंदोदरि सोका। राज बिभीषण देव असोका।।#सीता रघुपति मिलन बहोरी। सुरन्ह कीन्ह अस्तुति कर जोरी।।#पुनि पुष्पक चढ़ि कपिन्ह समेता। अवध चले प्रभु कृपा निकेता।।#जेहि बिधि राम नगर निज आए। बायस बिसद चरित सब गाए।।#कहेसि बहोरि राम अभिषैका। पुर बरनत नृपनीति अनेका।।#कथा समस्त भुसुंड बखानी। जो मैं तुम्ह सन कही भवानी।।#सुनि सब राम कथा खगनाहा। कहत बचन मन परम उछाहा।।"},
            {"seq":"3", "heading":"सोरठा", "data":"गयउ मोर संदेह सुनेउँ सकल रघुपति चरित।#भयउ राम पद नेह तव प्रसाद बायस तिलक।।68(क)।।#मोहि भयउ अति मोह प्रभु बंधन रन महुँ निरखि।#चिदानंद संदोह राम बिकल कारन कवन। 68(ख)।।"},
			{"seq":"2", "heading":"चौपाई", "data":"देखि चरित अति नर अनुसारी। भयउ हृदयँ मम संसय भारी।।#सोइ भ्रम अब हित करि मैं माना। कीन्ह अनुग्रह कृपानिधाना।।#जो अति आतप ब्याकुल होई। तरु छाया सुख जानइ सोई।।#जौं नहिं होत मोह अति मोही। मिलतेउँ तात कवन बिधि तोही।।#सुनतेउँ किमि हरि कथा सुहाई। अति बिचित्र बहु बिधि तुम्ह गाई।।#निगमागम पुरान मत एहा। कहहिं सिद्ध मुनि नहिं संदेहा।।#संत बिसुद्ध मिलहिं परि तेही। चितवहिं राम कृपा करि जेही।।#राम कृपाँ तव दरसन भयऊ। तव प्रसाद सब संसय गयऊ।।"},
            {"seq":"3", "heading":"दोहा", "data":"सुनि बिहंगपति बानी सहित बिनय अनुराग।#पुलक गात लोचन सजल मन हरषेउ अति काग।।69(क)।।#श्रोता सुमति सुसील सुचि कथा रसिक हरि दास।#पाइ उमा अति गोप्यमपि सज्जन करहिं प्रकास।।69(ख)।।"},
            {"seq":"2", "heading":"चौपाई", "data":"बोलेउ काकभसुंड बहोरी। नभग नाथ पर प्रीति न थोरी।।#सब बिधि नाथ पूज्य तुम्ह मेरे। कृपापात्र रघुनायक केरे।।#तुम्हहि न संसय मोह न माया। मो पर नाथ कीन्ह तुम्ह दाया।।#पठइ मोह मिस खगपति तोही। रघुपति दीन्हि बड़ाई मोही।।#तुम्ह निज मोह कही खग साईं। सो नहिं कछु आचरज गोसाईं।।#नारद भव बिरंचि सनकादी। जे मुनिनायक आतमबादी।।#मोह न अंध कीन्ह केहि केही। को जग काम नचाव न जेही।।#तृस्नाँ केहि न कीन्ह बौराहा। केहि कर हृदय क्रोध नहिं दाहा।।"},
            {"seq":"3", "heading":"दोहा", "data":"ग्यानी तापस सूर कबि कोबिद गुन आगार।#केहि कै लौभ बिडंबना कीन्हि न एहिं संसार।।70(क)।।#श्री मद बक्र न कीन्ह केहि प्रभुता बधिर न काहि।#मृगलोचनि के नैन सर को अस लाग न जाहि।।70(ख)।।"},
			{"seq":"2", "heading":"चौपाई", "data":"गुन कृत सन्यपात नहिं केही। कोउ न मान मद तजेउ निबेही।।#जोबन ज्वर केहि नहिं बलकावा। ममता केहि कर जस न नसावा।।#मच्छर काहि कलंक न लावा। काहि न सोक समीर डोलावा।।#चिंता साँपिनि को नहिं खाया। को जग जाहि न ब्यापी माया।।#कीट मनोरथ दारु सरीरा। जेहि न लाग घुन को अस धीरा।।#सुत बित लोक ईषना तीनी। केहि के मति इन्ह कृत न मलीनी।।#यह सब माया कर परिवारा। प्रबल अमिति को बरनै पारा।।#सिव चतुरानन जाहि डेराहीं। अपर जीव केहि लेखे माहीं।।"},
            {"seq":"3", "heading":"दोहा", "data":"ब्यापि रहेउ संसार महुँ माया कटक प्रचंड।।#सेनापति कामादि भट दंभ कपट पाषंड।।71(क)।।#सो दासी रघुबीर कै समुझें मिथ्या सोपि।#छूट न राम कृपा बिनु नाथ कहउँ पद रोपि।।71(ख)।।"},
            {"seq":"2", "heading":"चौपाई", "data":"जो माया सब जगहि नचावा। जासु चरित लखि काहुँ न पावा।।#सोइ प्रभु भ्रू बिलास खगराजा। नाच नटी इव सहित समाजा।।#सोइ सच्चिदानंद घन रामा। अज बिग्यान रूपो बल धामा।।#ब्यापक ब्याप्य अखंड अनंता। अखिल अमोघसक्ति भगवंता।।#अगुन अदभ्र गिरा गोतीता। सबदरसी अनवद्य अजीता।।#निर्मम निराकार निरमोहा। नित्य निरंजन सुख संदोहा।।#प्रकृति पार प्रभु सब उर बासी। ब्रह्म निरीह बिरज अबिनासी।।#इहाँ मोह कर कारन नाहीं। रबि सन्मुख तम कबहुँ कि जाहीं।।"},
            {"seq":"3", "heading":"दोहा", "data":"भगत हेतु भगवान प्रभु राम धरेउ तनु भूप।#किए चरित पावन परम प्राकृत नर अनुरूप।।72(क)।।#जथा अनेक बेष धरि नृत्य करइ नट कोइ।#सोइ सोइ भाव देखावइ आपुन होइ न सोइ।।72(ख)।।"},
			{"seq":"2", "heading":"चौपाई", "data":"असि रघुपति लीला उरगारी। दनुज बिमोहनि जन सुखकारी।।#जे मति मलिन बिषयबस कामी। प्रभु मोह धरहिं इमि स्वामी।।#नयन दोष जा कहँ जब होई। पीत बरन ससि कहुँ कह सोई।।#जब जेहि दिसि भ्रम होइ खगेसा। सो कह पच्छिम उयउ दिनेसा।।#नौकारूढ़ चलत जग देखा। अचल मोह बस आपुहि लेखा।।#बालक भ्रमहिं न भ्रमहिं गृहादीं। कहहिं परस्पर मिथ्याबादी।।#हरि बिषइक अस मोह बिहंगा। सपनेहुँ नहिं अग्यान प्रसंगा।।#मायाबस मतिमंद अभागी। हृदयँ जमनिका बहुबिधि लागी।।#ते सठ हठ बस संसय करहीं। निज अग्यान राम पर धरहीं।।"},
            {"seq":"3", "heading":"दोहा", "data":"काम क्रोध मद लोभ रत गृहासक्त दुखरूप।#ते किमि जानहिं रघुपतिहि मूढ़ परे तम कूप।।73(क)।।#निर्गुन रूप सुलभ अति सगुन जान नहिं कोइ।#सुगम अगम नाना चरित सुनि मुनि मन भ्रम होइ।।73(ख)।।"},
            {"seq":"2", "heading":"चौपाई", "data":"सुनु खगेस रघुपति प्रभुताई। कहउँ जथामति कथा सुहाई।।#जेहि बिधि मोह भयउ प्रभु मोही। सोउ सब कथा सुनावउँ तोही।।#राम कृपा भाजन तुम्ह ताता। हरि गुन प्रीति मोहि सुखदाता।।#ताते नहिं कछु तुम्हहिं दुरावउँ। परम रहस्य मनोहर गावउँ।।#सुनहु राम कर सहज सुभाऊ। जन अभिमान न राखहिं काऊ।।#संसृत मूल सूलप्रद नाना। सकल सोक दायक अभिमाना।।#ताते करहिं कृपानिधि दूरी। सेवक पर ममता अति भूरी।।#जिमि सिसु तन ब्रन होइ गोसाई। मातु चिराव कठिन की नाईं।।"},
            {"seq":"3", "heading":"दोहा", "data":"जदपि प्रथम दुख पावइ रोवइ बाल अधीर।#ब्याधि नास हित जननी गनति न सो सिसु पीर।।74(क)।।#तिमि रघुपति निज दासकर हरहिं मान हित लागि।#तुलसिदास ऐसे प्रभुहि कस न भजहु भ्रम त्यागि।।74(ख)।।"},
			{"seq":"2", "heading":"चौपाई", "data":"राम कृपा आपनि जड़ताई। कहउँ खगेस सुनहु मन लाई।।#जब जब राम मनुज तनु धरहीं। भक्त हेतु लील बहु करहीं।।#तब तब अवधपुरी मैं ज़ाऊँ। बालचरित बिलोकि हरषाऊँ।।#जन्म महोत्सव देखउँ जाई। बरष पाँच तहँ रहउँ लोभाई।।#इष्टदेव मम बालक रामा। सोभा बपुष कोटि सत कामा।।#निज प्रभु बदन निहारि निहारी। लोचन सुफल करउँ उरगारी।।#लघु बायस बपु धरि हरि संगा। देखउँ बालचरित बहुरंगा।।"},
            {"seq":"3", "heading":"दोहा", "data":"लरिकाईं जहँ जहँ फिरहिं तहँ तहँ संग उड़ाउँ।#जूठनि परइ अजिर महँ सो उठाइ करि खाउँ।।75(क)।।#एक बार अतिसय सब चरित किए रघुबीर।#सुमिरत प्रभु लीला सोइ पुलकित भयउ सरीर।।75(ख)।।"},
            {"seq":"2", "heading":"चौपाई", "data":"कहइ भसुंड सुनहु खगनायक। रामचरित सेवक सुखदायक।।#नृपमंदिर सुंदर सब भाँती। खचित कनक मनि नाना जाती।।#बरनि न जाइ रुचिर अँगनाई। जहँ खेलहिं नित चारिउ भाई।।#बालबिनोद करत रघुराई। बिचरत अजिर जननि सुखदाई।।#मरकत मृदुल कलेवर स्यामा। अंग अंग प्रति छबि बहु कामा।।#नव राजीव अरुन मृदु चरना। पदज रुचिर नख ससि दुति हरना।।#ललित अंक कुलिसादिक चारी। नूपुर चारू मधुर रवकारी।।#चारु पुरट मनि रचित बनाई। कटि किंकिन कल मुखर सुहाई।।"},
            {"seq":"3", "heading":"दोहा", "data":"रेखा त्रय सुन्दर उदर नाभी रुचिर गँभीर।#उर आयत भ्राजत बिबिध बाल बिभूषन चीर।।76।।"},
			{"seq":"2", "heading":"चौपाई", "data":"अरुन पानि नख करज मनोहर। बाहु बिसाल बिभूषन सुंदर।।#कंध बाल केहरि दर ग्रीवा। चारु चिबुक आनन छबि सींवा।।#कलबल बचन अधर अरुनारे। दुइ दुइ दसन बिसद बर बारे।।#ललित कपोल मनोहर नासा। सकल सुखद ससि कर सम हासा।।#नील कंज लोचन भव मोचन। भ्राजत भाल तिलक गोरोचन।।#बिकट भृकुटि सम श्रवन सुहाए। कुंचित कच मेचक छबि छाए।।#पीत झीनि झगुली तन सोही। किलकनि चितवनि भावति मोही।।#रूप रासि नृप अजिर बिहारी। नाचहिं निज प्रतिबिंब निहारी।।#मोहि सन करहीं बिबिध बिधि क्रीड़ा। बरनत मोहि होति अति ब्रीड़ा।।#किलकत मोहि धरन जब धावहिं। चलउँ भागि तब पूप देखावहिं।।"},
            {"seq":"3", "heading":"दोहा", "data":"आवत निकट हँसहिं प्रभु भाजत रुदन कराहिं।#जाउँ समीप गहन पद फिरि फिरि चितइ पराहिं।।77(क)।।#प्राकृत सिसु इव लीला देखि भयउ मोहि मोह।#कवन चरित्र करत प्रभु चिदानंद संदोह।।77(ख)।।"},
            {"seq":"2", "heading":"चौपाई", "data":"एतना मन आनत खगराया। रघुपति प्रेरित ब्यापी माया।।#सो माया न दुखद मोहि काहीं। आन जीव इव संसृत नाहीं।।#नाथ इहाँ कछु कारन आना। सुनहु सो सावधान हरिजाना।।#ग्यान अखंड एक सीताबर। माया बस्य जीव सचराचर।।#जौं सब कें रह ग्यान एकरस। ईस्वर जीवहि भेद कहहु कस।।#माया बस्य जीव अभिमानी। ईस बस्य माया गुनखानी।।#परबस जीव स्वबस भगवंता। जीव अनेक एक श्रीकंता।।#मुधा भेद जद्यपि कृत माया। बिनु हरि जाइ न कोटि उपाया।।"},
            {"seq":"3", "heading":"दोहा", "data":"रामचंद्र के भजन बिनु जो चह पद निर्बान।#ग्यानवंत अपि सो नर पसु बिनु पूँछ बिषान।।78(क)।।#राकापति षोड़स उअहिं तारागन समुदाइ।।#सकल गिरिन्ह दव लाइअ बिनु रबि राति न जाइ।।78(ख)।।"},
			{"seq":"2", "heading":"चौपाई", "data":"ऐसेहिं हरि बिनु भजन खगेसा। मिटइ न जीवन्ह केर कलेसा।।#हरि सेवकहि न ब्याप अबिद्या। प्रभु प्रेरित ब्यापइ तेहि बिद्या।।#ताते नास न होइ दास कर। भेद भगति भाढ़इ बिहंगबर।।#भ्रम ते चकित राम मोहि देखा। बिहँसे सो सुनु चरित बिसेषा।।#तेहि कौतुक कर मरमु न काहूँ। जाना अनुज न मातु पिताहूँ।।#जानु पानि धाए मोहि धरना। स्यामल गात अरुन कर चरना।।#तब मैं भागि चलेउँ उरगामी। राम गहन कहँ भुजा पसारी।।#जिमि जिमि दूरि उड़ाउँ अकासा। तहँ भुज हरि देखउँ निज पासा।।"},
            {"seq":"3", "heading":"दोहा", "data":"ब्रह्मलोक लगि गयउँ मैं चितयउँ पाछ उड़ात।#जुग अंगुल कर बीच सब राम भुजहि मोहि तात।।79(क)।।#सप्ताबरन भेद करि जहाँ लगें गति मोरि।#गयउँ तहाँ प्रभु भुज निरखि ब्याकुल भयउँ बहोरि।।79(ख)।।"},
            {"seq":"2", "heading":"चौपाई", "data":"मूदेउँ नयन त्रसित जब भयउँ। पुनि चितवत कोसलपुर गयऊँ।।#मोहि बिलोकि राम मुसुकाहीं। बिहँसत तुरत गयउँ मुख माहीं।।#उदर माझ सुनु अंडज राया। देखेउँ बहु ब्रह्मांड निकाया।।#अति बिचित्र तहँ लोक अनेका। रचना अधिक एक ते एका।।#कोटिन्ह चतुरानन गौरीसा। अगनित उडगन रबि रजनीसा।।#अगनित लोकपाल जम काला। अगनित भूधर भूमि बिसाला।।#सागर सरि सर बिपिन अपारा। नाना भाँति सृष्टि बिस्तारा।।#सुर मुनि सिद्ध नाग नर किंनर। चारि प्रकार जीव सचराचर।।"},
            {"seq":"3", "heading":"दोहा", "data":"जो नहिं देखा नहिं सुना जो मनहूँ न समाइ।#सो सब अद्भुत देखेउँ बरनि कवनि बिधि जाइ।।80(क)।।#एक एक ब्रह्मांड महुँ रहउँ बरष सत एक।#एहि बिधि देखत फिरउँ मैं अंड कटाह अनेक।।80(ख)।।"},
			{"seq":"2", "heading":"चौपाई", "data":"एहि बिधि देखत फिरउँ मैं अंड कटाह अनेक।।80(ख)।।#लोक लोक प्रति भिन्न बिधाता। भिन्न बिष्नु सिव मनु दिसित्राता।।#नर गंधर्ब भूत बेताला। किंनर निसिचर पसु खग ब्याला।।#देव दनुज गन नाना जाती। सकल जीव तहँ आनहि भाँती।।#महि सरि सागर सर गिरि नाना। सब प्रपंच तहँ आनइ आना।।#अंडकोस प्रति प्रति निज रुपा। देखेउँ जिनस अनेक अनूपा।।#अवधपुरी प्रति भुवन निनारी। सरजू भिन्न भिन्न नर नारी।।#दसरथ कौसल्या सुनु ताता। बिबिध रूप भरतादिक भ्राता।।#प्रति ब्रह्मांड राम अवतारा। देखउँ बालबिनोद अपारा।।"},
            {"seq":"3", "heading":"दोहा", "data":"भिन्न भिन्न मै दीख सबु अति बिचित्र हरिजान।#अगनित भुवन फिरेउँ प्रभु राम न देखेउँ आन।।81(क)।।#सोइ सिसुपन सोइ सोभा सोइ कृपाल रघुबीर।#भुवन भुवन देखत फिरउँ प्रेरित मोह समीर।।81(ख)।।"},
            {"seq":"2", "heading":"चौपाई", "data":"भ्रमत मोहि ब्रह्मांड अनेका। बीते मनहुँ कल्प सत एका।।#फिरत फिरत निज आश्रम आयउँ। तहँ पुनि रहि कछु काल गवाँयउँ।।#निज प्रभु जन्म अवध सुनि पायउँ। निर्भर प्रेम हरषि उठि धायउँ।।#देखउँ जन्म महोत्सव जाई। जेहि बिधि प्रथम कहा मैं गाई।।#राम उदर देखेउँ जग नाना। देखत बनइ न जाइ बखाना।।#तहँ पुनि देखेउँ राम सुजाना। माया पति कृपाल भगवाना।।#करउँ बिचार बहोरि बहोरी। मोह कलिल ब्यापित मति मोरी।।#उभय घरी महँ मैं सब देखा। भयउँ भ्रमित मन मोह बिसेषा।।"},
            {"seq":"3", "heading":"दोहा", "data":"देखि कृपाल बिकल मोहि बिहँसे तब रघुबीर।#बिहँसतहीं मुख बाहेर आयउँ सुनु मतिधीर।।82(क)।।#सोइ लरिकाई मो सन करन लगे पुनि राम।#कोटि भाँति समुझावउँ मनु न लहइ बिश्राम।।82(ख)।।"},
			{"seq":"2", "heading":"चौपाई", "data":"देखि चरित यह सो प्रभुताई। समुझत देह दसा बिसराई।।#धरनि परेउँ मुख आव न बाता। त्राहि त्राहि आरत जन त्राता।।#प्रेमाकुल प्रभु मोहि बिलोकी। निज माया प्रभुता तब रोकी।।#कर सरोज प्रभु मम सिर धरेऊ। दीनदयाल सकल दुख हरेऊ।।#कीन्ह राम मोहि बिगत बिमोहा। सेवक सुखद कृपा संदोहा।।#प्रभुता प्रथम बिचारि बिचारी। मन महँ होइ हरष अति भारी।।#भगत बछलता प्रभु कै देखी। उपजी मम उर प्रीति बिसेषी।।#सजल नयन पुलकित कर जोरी। कीन्हिउँ बहु बिधि बिनय बहोरी।।"},
            {"seq":"3", "heading":"दोहा", "data":"सुनि सप्रेम मम बानी देखि दीन निज दास।#बचन सुखद गंभीर मृदु बोले रमानिवास।।83(क)।।#काकभसुंडि मागु बर अति प्रसन्न मोहि जानि।#अनिमादिक सिधि अपर रिधि मोच्छ सकल सुख खानि।।83(ख)।।"},
            {"seq":"2", "heading":"चौपाई", "data":"ग्यान बिबेक बिरति बिग्याना। मुनि दुर्लभ गुन जे जग नाना।।#आजु देउँ सब संसय नाहीं। मागु जो तोहि भाव मन माहीं।।#सुनि प्रभु बचन अधिक अनुरागेउँ। मन अनुमान करन तब लागेऊँ।।#प्रभु कह देन सकल सुख सही। भगति आपनी देन न कही।।#भगति हीन गुन सब सुख ऐसे। लवन बिना बहु बिंजन जैसे।।#भजन हीन सुख कवने काजा। अस बिचारि बोलेउँ खगराजा।।#जौं प्रभु होइ प्रसन्न बर देहू। मो पर करहु कृपा अरु नेहू।।#मन भावत बर मागउँ स्वामी। तुम्ह उदार उर अंतरजामी।।"},
            {"seq":"3", "heading":"दोहा", "data":"अबिरल भगति बिसुध्द तव श्रुति पुरान जो गाव।#जेहि खोजत जोगीस मुनि प्रभु प्रसाद कोउ पाव।।84(क)।।#भगत कल्पतरु प्रनत हित कृपा सिंधु सुख धाम।#सोइ निज भगति मोहि प्रभु देहु दया करि राम।।84(ख)।।"},
			{"seq":"2", "heading":"चौपाई", "data":"एवमस्तु कहि रघुकुलनायक। बोले बचन परम सुखदायक।।#सुनु बायस तैं सहज सयाना। काहे न मागसि अस बरदाना।।#सब सुख खानि भगति तैं मागी। नहिं जग कोउ तोहि सम बड़भागी।।#जो मुनि कोटि जतन नहिं लहहीं। जे जप जोग अनल तन दहहीं।।#रीझेउँ देखि तोरि चतुराई। मागेहु भगति मोहि अति भाई।।#सुनु बिहंग प्रसाद अब मोरें। सब सुभ गुन बसिहहिं उर तोरें।।#भगति ग्यान बिग्यान बिरागा। जोग चरित्र रहस्य बिभागा।।#जानब तैं सबही कर भेदा। मम प्रसाद नहिं साधन खेदा।।"},
            {"seq":"3", "heading":"दोहा", "data":"माया संभव भ्रम सब अब न ब्यापिहहिं तोहि।#जानेसु ब्रह्म अनादि अज अगुन गुनाकर मोहि।।85(क)।।#मोहि भगत प्रिय संतत अस बिचारि सुनु काग।#कायँ बचन मन मम पद करेसु अचल अनुराग।।85(ख)।।"},
            {"seq":"2", "heading":"चौपाई", "data":"अब सुनु परम बिमल मम बानी। सत्य सुगम निगमादि बखानी।।#निज सिद्धांत सुनावउँ तोही। सुनु मन धरु सब तजि भजु मोही।।#मम माया संभव संसारा। जीव चराचर बिबिधि प्रकारा।।#सब मम प्रिय सब मम उपजाए। सब ते अधिक मनुज मोहि भाए।।#तिन्ह महँ द्विज द्विज महँ श्रुतिधारी। तिन्ह महुँ निगम धरम अनुसारी।।#तिन्ह महँ प्रिय बिरक्त पुनि ग्यानी। ग्यानिहु ते अति प्रिय बिग्यानी।।#तिन्ह ते पुनि मोहि प्रिय निज दासा। जेहि गति मोरि न दूसरि आसा।।#पुनि पुनि सत्य कहउँ तोहि पाहीं। मोहि सेवक सम प्रिय कोउ नाहीं।।#भगति हीन बिरंचि किन होई। सब जीवहु सम प्रिय मोहि सोई।।#भगतिवंत अति नीचउ प्रानी। मोहि प्रानप्रिय असि मम बानी।।"},
            {"seq":"3", "heading":"दोहा", "data":"सुचि सुसील सेवक सुमति प्रिय कहु काहि न लाग।#श्रुति पुरान कह नीति असि सावधान सुनु काग।।86।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"एक पिता के बिपुल कुमारा। होहिं पृथक गुन सील अचारा।।#कोउ पंडिंत कोउ तापस ग्याता। कोउ धनवंत सूर कोउ दाता।।#कोउ सर्बग्य धर्मरत कोई। सब पर पितहि प्रीति सम होई।।#कोउ पितु भगत बचन मन कर्मा। सपनेहुँ जान न दूसर धर्मा।।#सो सुत प्रिय पितु प्रान समाना। जद्यपि सो सब भाँति अयाना।।#एहि बिधि जीव चराचर जेते। त्रिजग देव नर असुर समेते।।#अखिल बिस्व यह मोर उपाया। सब पर मोहि बराबरि दाया।।#तिन्ह महँ जो परिहरि मद माया। भजै मोहि मन बच अरू काया।।"},
            {"seq":"3", "heading":"दोहा", "data":"पुरूष नपुंसक नारि वा जीव चराचर कोइ।#सर्ब भाव भज कपट तजि मोहि परम प्रिय सोइ।।87(क)।।"},
            {"seq":"2", "heading":"सोरठा", "data":"सत्य कहउँ खग तोहि सुचि सेवक मम प्रानप्रिय।#अस बिचारि भजु मोहि परिहरि आस भरोस सब।।87(ख)।।"},
			{"seq":"2", "heading":"", "data":""},
            {"seq":"3", "heading":"चौपाई", "data":"कबहूँ काल न ब्यापिहि तोही। सुमिरेसु भजेसु निरंतर मोही।।#प्रभु बचनामृत सुनि न अघाऊँ। तनु पुलकित मन अति हरषाऊँ।।#सो सुख जानइ मन अरु काना। नहिं रसना पहिं जाइ बखाना।।#प्रभु सोभा सुख जानहिं नयना। कहि किमि सकहिं तिन्हहि नहिं बयना।।#बहु बिधि मोहि प्रबोधि सुख देई। लगे करन सिसु कौतुक तेई।।#सजल नयन कछु मुख करि रूखा। चितइ मातु लागी अति भूखा।।#देखि मातु आतुर उठि धाई। कहि मृदु बचन लिए उर लाई।।#गोद राखि कराव पय पाना। रघुपति चरित ललित कर गाना।।"},
			{"seq":"3", "heading":"सोरठा", "data":"जेहि सुख लागि पुरारि असुभ बेष कृत सिव सुखद।#अवधपुरी नर नारि तेहि सुख महुँ संतत मगन।।88(क)।।#सोइ सुख लवलेस जिन्ह बारक सपनेहुँ लहेउ।#ते नहिं गनहिं खगेस ब्रह्मसुखहि सज्जन सुमति।।88(ख)।।"},
            {"seq":"2", "heading":"चौपाई", "data":"मैं पुनि अवध रहेउँ कछु काला। देखेउँ बालबिनोद रसाला।।#राम प्रसाद भगति बर पायउँ। प्रभु पद बंदि निजाश्रम आयउँ।।#तब ते मोहि न ब्यापी माया। जब ते रघुनायक अपनाया।।#यह सब गुप्त चरित मैं गावा। हरि मायाँ जिमि मोहि नचावा।।#निज अनुभव अब कहउँ खगेसा। बिनु हरि भजन न जाहि कलेसा।।#राम कृपा बिनु सुनु खगराई। जानि न जाइ राम प्रभुताई।।#जानें बिनु न होइ परतीती। बिनु परतीति होइ नहिं प्रीती।।#प्रीति बिना नहिं भगति दिढ़ाई। जिमि खगपति जल कै चिकनाई।।"},
            {"seq":"3", "heading":"सोरठा", "data":"बिनु गुर होइ कि ग्यान ग्यान कि होइ बिराग बिनु।#गावहिं बेद पुरान सुख कि लहिअ हरि भगति बिनु।।89(क)।।#कोउ बिश्राम कि पाव तात सहज संतोष बिनु।#चलै कि जल बिनु नाव कोटि जतन पचि पचि मरिअ।।89(ख)।।"},
			{"seq":"2", "heading":"चौपाई", "data":"बिनु संतोष न काम नसाहीं। काम अछत सुख सपनेहुँ नाहीं।।#राम भजन बिनु मिटहिं कि कामा। थल बिहीन तरु कबहुँ कि जामा।।#बिनु बिग्यान कि समता आवइ। कोउ अवकास कि नभ बिनु पावइ।।#श्रद्धा बिना धर्म नहिं होई। बिनु महि गंध कि पावइ कोई।।#बिनु तप तेज कि कर बिस्तारा। जल बिनु रस कि होइ संसारा।।#सील कि मिल बिनु बुध सेवकाई। जिमि बिनु तेज न रूप गोसाई।।#निज सुख बिनु मन होइ कि थीरा। परस कि होइ बिहीन समीरा।।#कवनिउ सिद्धि कि बिनु बिस्वासा। बिनु हरि भजन न भव भय नासा।।"},
            {"seq":"3", "heading":"दोहा", "data":"बिनु बिस्वास भगति नहिं तेहि बिनु द्रवहिं न रामु।#राम कृपा बिनु सपनेहुँ जीव न लह बिश्रामु।।90(क)।।"},
            {"seq":"2", "heading":"सोरठा", "data":"अस बिचारि मतिधीर तजि कुतर्क संसय सकल।#भजहु राम रघुबीर करुनाकर सुंदर सुखद।।90(ख)।।"},
            {"seq":"3", "heading":"", "data":""},
			{"seq":"2", "heading":"चौपाई", "data":"निज मति सरिस नाथ मैं गाई। प्रभु प्रताप महिमा खगराई।।#कहेउँ न कछु करि जुगुति बिसेषी। यह सब मैं निज नयनन्हि देखी।।#महिमा नाम रूप गुन गाथा। सकल अमित अनंत रघुनाथा।।#निज निज मति मुनि हरि गुन गावहिं। निगम सेष सिव पार न पावहिं।।#तुम्हहि आदि खग मसक प्रजंता। नभ उड़ाहिं नहिं पावहिं अंता।।#तिमि रघुपति महिमा अवगाहा। तात कबहुँ कोउ पाव कि थाहा।।#रामु काम सत कोटि सुभग तन। दुर्गा कोटि अमित अरि मर्दन।।#सक्र कोटि सत सरिस बिलासा। नभ सत कोटि अमित अवकासा।।"},
            {"seq":"3", "heading":"दोहा", "data":"मरुत कोटि सत बिपुल बल रबि सत कोटि प्रकास।#ससि सत कोटि सुसीतल समन सकल भव त्रास।।91(क)।।#काल कोटि सत सरिस अति दुस्तर दुर्ग दुरंत।#धूमकेतु सत कोटि सम दुराधरष भगवंत।।91(ख)।।"},
            {"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"प्रभु अगाध सत कोटि पताला। समन कोटि सत सरिस कराला।।#तीरथ अमित कोटि सम पावन। नाम अखिल अघ पूग नसावन।।#हिमगिरि कोटि अचल रघुबीरा। सिंधु कोटि सत सम गंभीरा।।#कामधेनु सत कोटि समाना। सकल काम दायक भगवाना।।#सारद कोटि अमित चतुराई। बिधि सत कोटि सृष्टि निपुनाई।।#बिष्नु कोटि सम पालन कर्ता। रुद्र कोटि सत सम संहर्ता।।#धनद कोटि सत सम धनवाना। माया कोटि प्रपंच निधाना।।#भार धरन सत कोटि अहीसा। निरवधि निरुपम प्रभु जगदीसा।।"},
            {"seq":"3", "heading":"छंद", "data":"निरुपम न उपमा आन राम समान रामु निगम कहै।#जिमि कोटि सत खद्योत सम रबि कहत अति लघुता लहै।।#एहि भाँति निज निज मति बिलास मुनिस हरिहि बखानहीं।#प्रभु भाव गाहक अति कृपाल सप्रेम सुनि सुख मानहीं।।"},
			{"seq":"2", "heading":"दोहा", "data":"रामु अमित गुन सागर थाह कि पावइ कोइ।#संतन्ह सन जस किछु सुनेउँ तुम्हहि सुनायउँ सोइ।।92(क)।।"},
            {"seq":"3", "heading":"सोरठा", "data":"भाव बस्य भगवान सुख निधान करुना भवन।#तजि ममता मद मान भजिअ सदा सीता रवन।।92(ख)।।"},
            {"seq":"2", "heading":"चौपाई", "data":"सुनि भुसुंडि के बचन सुहाए। हरषित खगपति पंख फुलाए।।#नयन नीर मन अति हरषाना। श्रीरघुपति प्रताप उर आना।।#पाछिल मोह समुझि पछिताना। ब्रह्म अनादि मनुज करि माना।।#पुनि पुनि काग चरन सिरु नावा। जानि राम सम प्रेम बढ़ावा।।#गुर बिनु भव निधि तरइ न कोई। जौं बिरंचि संकर सम होई।।#संसय सर्प ग्रसेउ मोहि ताता। दुखद लहरि कुतर्क बहु ब्राता।।#तव सरूप गारुड़ि रघुनायक। मोहि जिआयउ जन सुखदायक।।#तव प्रसाद मम मोह नसाना। राम रहस्य अनूपम जाना।।"},
            {"seq":"3", "heading":"दोहा", "data":"ताहि प्रसंसि बिबिध बिधि सीस नाइ कर जोरि।#बचन बिनीत सप्रेम मृदु बोलेउ गरुड़ बहोरि।।93(क)।।#प्रभु अपने अबिबेक ते बूझउँ स्वामी तोहि।#कृपासिंधु सादर कहहु जानि दास निज मोहि।।93(ख)।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"तुम्ह सर्बग्य तन्य तम पारा। सुमति सुसील सरल आचारा।।#ग्यान बिरति बिग्यान निवासा। रघुनायक के तुम्ह प्रिय दासा।।#कारन कवन देह यह पाई। तात सकल मोहि कहहु बुझाई।।#राम चरित सर सुंदर स्वामी। पायहु कहाँ कहहु नभगामी।।#नाथ सुना मैं अस सिव पाहीं। महा प्रलयहुँ नास तव नाहीं।।#मुधा बचन नहिं ईस्वर कहई। सोउ मोरें मन संसय अहई।।#अग जग जीव नाग नर देवा। नाथ सकल जगु काल कलेवा।।#अंड कटाह अमित लय कारी। कालु सदा दुरतिक्रम भारी।।"},
            {"seq":"3", "heading":"सोरठा", "data":"तुम्हहि न ब्यापत काल अति कराल कारन कवन।#मोहि सो कहहु कृपाल ग्यान प्रभाव कि जोग बल।।94(क)।।"},
            {"seq":"2", "heading":"दोहा", "data":"प्रभु तव आश्रम आएँ मोर मोह भ्रम भाग।#कारन कवन सो नाथ सब कहहु सहित अनुराग।।94(ख)।।"},
            {"seq":"3", "heading":"", "data":""},
			{"seq":"2", "heading":"चौपाई", "data":"गरुड़ गिरा सुनि हरषेउ कागा। बोलेउ उमा परम अनुरागा।।#धन्य धन्य तव मति उरगारी। प्रस्न तुम्हारि मोहि अति प्यारी।।#सुनि तव प्रस्न सप्रेम सुहाई। बहुत जनम कै सुधि मोहि आई।।#सब निज कथा कहउँ मैं गाई। तात सुनहु सादर मन लाई।।#जप तप मख सम दम ब्रत दाना। बिरति बिबेक जोग बिग्याना।।#सब कर फल रघुपति पद प्रेमा। तेहि बिनु कोउ न पावइ छेमा।।#एहि तन राम भगति मैं पाई। ताते मोहि ममता अधिकाई।।#जेहि तें कछु निज स्वारथ होई। तेहि पर ममता कर सब कोई।।"},
            {"seq":"3", "heading":"सोरठा", "data":"पन्नगारि असि नीति श्रुति संमत सज्जन कहहिं।#अति नीचहु सन प्रीति करिअ जानि निज परम हित।।95(क)।।#पाट कीट तें होइ तेहि तें पाटंबर रुचिर।#कृमि पालइ सबु कोइ परम अपावन प्रान सम।।95(ख)।।"},
            {"seq":"2", "heading":"चौपाई", "data":"स्वारथ साँच जीव कहुँ एहा। मन क्रम बचन राम पद नेहा।।#सोइ पावन सोइ सुभग सरीरा। जो तनु पाइ भजिअ रघुबीरा।।#राम बिमुख लहि बिधि सम देही। कबि कोबिद न प्रसंसहिं तेही।।#राम भगति एहिं तन उर जामी। ताते मोहि परम प्रिय स्वामी।।#तजउँ न तन निज इच्छा मरना। तन बिनु बेद भजन नहिं बरना।।#प्रथम मोहँ मोहि बहुत बिगोवा। राम बिमुख सुख कबहुँ न सोवा।।#नाना जनम कर्म पुनि नाना। किए जोग जप तप मख दाना।।#कवन जोनि जनमेउँ जहँ नाहीं। मैं खगेस भ्रमि भ्रमि जग माहीं।।#देखेउँ करि सब करम गोसाई। सुखी न भयउँ अबहिं की नाई।।#सुधि मोहि नाथ जन्म बहु केरी। सिव प्रसाद मति मोहँ न घेरी।।"},
            {"seq":"3", "heading":"दोहा", "data":"प्रथम जन्म के चरित अब कहउँ सुनहु बिहगेस।#सुनि प्रभु पद रति उपजइ जातें मिटहिं कलेस।।96(क)।।#पूरुब कल्प एक प्रभु जुग कलिजुग मल मूल।।#नर अरु नारि अधर्म रत सकल निगम प्रतिकूल।।96(ख)।।"},
			{"seq":"2", "heading":"चौपाई", "data":"तेहि कलिजुग कोसलपुर जाई। जन्मत भयउँ सूद्र तनु पाई।।#सिव सेवक मन क्रम अरु बानी। आन देव निंदक अभिमानी।।#धन मद मत्त परम बाचाला। उग्रबुद्धि उर दंभ बिसाला।।#जदपि रहेउँ रघुपति रजधानी। तदपि न कछु महिमा तब जानी।।#अब जाना मैं अवध प्रभावा। निगमागम पुरान अस गावा।।#कवनेहुँ जन्म अवध बस जोई। राम परायन सो परि होई।।#अवध प्रभाव जान तब प्रानी। जब उर बसहिं रामु धनुपानी।।#सो कलिकाल कठिन उरगारी। पाप परायन सब नर नारी।।"},
            {"seq":"3", "heading":"दोहा", "data":"कलिमल ग्रसे धर्म सब लुप्त भए सदग्रंथ।#दंभिन्ह निज मति कल्पि करि प्रगट किए बहु पंथ।।97(क)।।#भए लोग सब मोहबस लोभ ग्रसे सुभ कर्म।#सुनु हरिजान ग्यान निधि कहउँ कछुक कलिधर्म।।97(ख)।।"},
			{"seq":"2", "heading":"", "data":""},
			{"seq":"2", "heading":"", "data":""},
            {"seq":"2", "heading":"चौपाई", "data":"बरन धर्म नहिं आश्रम चारी। श्रुति बिरोध रत सब नर नारी।।#द्विज श्रुति बेचक भूप प्रजासन। कोउ नहिं मान निगम अनुसासन।।#मारग सोइ जा कहुँ जोइ भावा। पंडित सोइ जो गाल बजावा।।#मिथ्यारंभ दंभ रत जोई। ता कहुँ संत कहइ सब कोई।।#सोइ सयान जो परधन हारी। जो कर दंभ सो बड़ आचारी।।#जौ कह झूँठ मसखरी जाना। कलिजुग सोइ गुनवंत बखाना।।#निराचार जो श्रुति पथ त्यागी। कलिजुग सोइ ग्यानी सो बिरागी।।#जाकें नख अरु जटा बिसाला। सोइ तापस प्रसिद्ध कलिकाला।।"},
            {"seq":"3", "heading":"दोहा", "data":"असुभ बेष भूषन धरें भच्छाभच्छ जे खाहिं।#तेइ जोगी तेइ सिद्ध नर पूज्य ते कलिजुग माहिं।।98(क)।।"},
			{"seq":"2", "heading":"सोरठा", "data":"जे अपकारी चार तिन्ह कर गौरव मान्य तेइ।#मन क्रम बचन लबार तेइ बकता कलिकाल महुँ।।98(ख)।।"},
            {"seq":"3", "heading":"", "data":""},
            {"seq":"2", "heading":"चौपाई", "data":"नारि बिबस नर सकल गोसाई। नाचहिं नट मर्कट की नाई।।#सूद्र द्विजन्ह उपदेसहिं ग्याना। मेलि जनेऊ लेहिं कुदाना।।#सब नर काम लोभ रत क्रोधी। देव बिप्र श्रुति संत बिरोधी।।#गुन मंदिर सुंदर पति त्यागी। भजहिं नारि पर पुरुष अभागी।।#सौभागिनीं बिभूषन हीना। बिधवन्ह के सिंगार नबीना।।#गुर सिष बधिर अंध का लेखा। एक न सुनइ एक नहिं देखा।।#हरइ सिष्य धन सोक न हरई। सो गुर घोर नरक महुँ परई।।#मातु पिता बालकन्हि बोलाबहिं। उदर भरै सोइ धर्म सिखावहिं।।"},
            {"seq":"3", "heading":"दोहा", "data":"ब्रह्म ग्यान बिनु नारि नर कहहिं न दूसरि बात।#कौड़ी लागि लोभ बस करहिं बिप्र गुर घात।।99(क)।।#बादहिं सूद्र द्विजन्ह सन हम तुम्ह ते कछु घाटि।#जानइ ब्रह्म सो बिप्रबर आँखि देखावहिं डाटि।।99(ख)।।"},
			{"seq":"2", "heading":"चौपाई", "data":"पर त्रिय लंपट कपट सयाने। मोह द्रोह ममता लपटाने।।#तेइ अभेदबादी ग्यानी नर। देखा में चरित्र कलिजुग कर।।#आपु गए अरु तिन्हहू घालहिं। जे कहुँ सत मारग प्रतिपालहिं।।#कल्प कल्प भरि एक एक नरका। परहिं जे दूषहिं श्रुति करि तरका।।#जे बरनाधम तेलि कुम्हारा। स्वपच किरात कोल कलवारा।।#नारि मुई गृह संपति नासी। मूड़ मुड़ाइ होहिं सन्यासी।।#ते बिप्रन्ह सन आपु पुजावहिं। उभय लोक निज हाथ नसावहिं।।#बिप्र निरच्छर लोलुप कामी। निराचार सठ बृषली स्वामी।।#सूद्र करहिं जप तप ब्रत नाना। बैठि बरासन कहहिं पुराना।।#सब नर कल्पित करहिं अचारा। जाइ न बरनि अनीति अपारा।।"},
            {"seq":"3", "heading":"दोहा", "data":"भए बरन संकर कलि भिन्नसेतु सब लोग।#करहिं पाप पावहिं दुख भय रुज सोक बियोग।।100(क)।।#श्रुति संमत हरि भक्ति पथ संजुत बिरति बिबेक।#तेहि न चलहिं नर मोह बस कल्पहिं पंथ अनेक।।100(ख)।।"},
            {"seq":"2", "heading":"चौपाई", "data":"बहु दाम सँवारहिं धाम जती। बिषया हरि लीन्हि न रहि बिरती।।#तपसी धनवंत दरिद्र गृही। कलि कौतुक तात न जात कही।।#कुलवंति निकारहिं नारि सती। गृह आनिहिं चेरी निबेरि गती।।#सुत मानहिं मातु पिता तब लौं। अबलानन दीख नहीं जब लौं।।#ससुरारि पिआरि लगी जब तें। रिपरूप कुटुंब भए तब तें।।#नृप पाप परायन धर्म नहीं। करि दंड बिडंब प्रजा नितहीं।।#धनवंत कुलीन मलीन अपी। द्विज चिन्ह जनेउ उघार तपी।।#नहिं मान पुरान न बेदहि जो। हरि सेवक संत सही कलि सो।#कबि बृंद उदार दुनी न सुनी। गुन दूषक ब्रात न कोपि गुनी।।#कलि बारहिं बार दुकाल परै। बिनु अन्न दुखी सब लोग मरै।।"},
            {"seq":"3", "heading":"दोहा", "data":"सुनु खगेस कलि कपट हठ दंभ द्वेष पाषंड।#मान मोह मारादि मद ब्यापि रहे ब्रह्मंड।।101(क)।।#तामस धर्म करहिं नर जप तप ब्रत मख दान।#देव न बरषहिं धरनीं बए न जामहिं धान।।101(ख)।।"},
			{"seq":"2", "heading":"छंद", "data":"अबला कच भूषन भूरि छुधा। धनहीन दुखी ममता बहुधा।।#सुख चाहहिं मूढ़ न धर्म रता। मति थोरि कठोरि न कोमलता।।1।।#नर पीड़ित रोग न भोग कहीं। अभिमान बिरोध अकारनहीं।।#लघु जीवन संबतु पंच दसा। कलपांत न नास गुमानु असा।।2।।#कलिकाल बिहाल किए मनुजा। नहिं मानत क्वौ अनुजा तनुजा।#नहिं तोष बिचार न सीतलता। सब जाति कुजाति भए मगता।।3।।#इरिषा परुषाच्छर लोलुपता। भरि पूरि रही समता बिगता।।#सब लोग बियोग बिसोक हुए। बरनाश्रम धर्म अचार गए।।4।।#दम दान दया नहिं जानपनी। जड़ता परबंचनताति घनी।।#तनु पोषक नारि नरा सगरे। परनिंदक जे जग मो बगरे।।5।।"},
            {"seq":"3", "heading":"दोहा", "data":"सुनु ब्यालारि काल कलि मल अवगुन आगार।#गुनउँ बहुत कलिजुग कर बिनु प्रयास निस्तार।।102(क)।।#कृतजुग त्रेता द्वापर पूजा मख अरु जोग।#जो गति होइ सो कलि हरि नाम ते पावहिं लोग।।102(ख)।।"},
            {"seq":"2", "heading":"चौपाई", "data":"कृतजुग सब जोगी बिग्यानी। करि हरि ध्यान तरहिं भव प्रानी।।#त्रेताँ बिबिध जग्य नर करहीं। प्रभुहि समर्पि कर्म भव तरहीं।।#द्वापर करि रघुपति पद पूजा। नर भव तरहिं उपाय न दूजा।।#कलिजुग केवल हरि गुन गाहा। गावत नर पावहिं भव थाहा।।#कलिजुग जोग न जग्य न ग्याना। एक अधार राम गुन गाना।।#सब भरोस तजि जो भज रामहि। प्रेम समेत गाव गुन ग्रामहि।।#सोइ भव तर कछु संसय नाहीं। नाम प्रताप प्रगट कलि माहीं।।#कलि कर एक पुनीत प्रतापा। मानस पुन्य होहिं नहिं पापा।।"},
            {"seq":"3", "heading":"दोहा", "data":"कलिजुग सम जुग आन नहिं जौं नर कर बिस्वास।#गाइ राम गुन गन बिमलँ भव तर बिनहिं प्रयास।।103(क)।।#प्रगट चारि पद धर्म के कलिल महुँ एक प्रधान।#जेन केन बिधि दीन्हें दान करइ कल्यान।।103(ख)।।"},
			{"seq":"2", "heading":"चौपाई", "data":"नित जुग धर्म होहिं सब केरे। हृदयँ राम माया के प्रेरे।।#सुद्ध सत्व समता बिग्याना। कृत प्रभाव प्रसन्न मन जाना।।#सत्व बहुत रज कछु रति कर्मा। सब बिधि सुख त्रेता कर धर्मा।।#बहु रज स्वल्प सत्व कछु तामस। द्वापर धर्म हरष भय मानस।।#तामस बहुत रजोगुन थोरा। कलि प्रभाव बिरोध चहुँ ओरा।।#बुध जुग धर्म जानि मन माहीं। तजि अधर्म रति धर्म कराहीं।।#काल धर्म नहिं ब्यापहिं ताही। रघुपति चरन प्रीति अति जाही।।#नट कृत बिकट कपट खगराया। नट सेवकहि न ब्यापइ माया।।"},
            {"seq":"3", "heading":"दोहा", "data":"हरि माया कृत दोष गुन बिनु हरि भजन न जाहिं।#भजिअ राम तजि काम सब अस बिचारि मन माहिं।।104(क)।।#तेहि कलिकाल बरष बहु बसेउँ अवध बिहगेस।#परेउ दुकाल बिपति बस तब मैं गयउँ बिदेस।।104(ख)।।"},
            {"seq":"2", "heading":"चौपाई", "data":"गयउँ उजेनी सुनु उरगारी। दीन मलीन दरिद्र दुखारी।।#गएँ काल कछु संपति पाई। तहँ पुनि करउँ संभु सेवकाई।।#बिप्र एक बैदिक सिव पूजा। करइ सदा तेहि काजु न दूजा।।#परम साधु परमारथ बिंदक। संभु उपासक नहिं हरि निंदक।।#तेहि सेवउँ मैं कपट समेता। द्विज दयाल अति नीति निकेता।।#बाहिज नम्र देखि मोहि साईं। बिप्र पढ़ाव पुत्र की नाईं।।#संभु मंत्र मोहि द्विजबर दीन्हा। सुभ उपदेस बिबिध बिधि कीन्हा।।#जपउँ मंत्र सिव मंदिर जाई। हृदयँ दंभ अहमिति अधिकाई।।"},
            {"seq":"3", "heading":"दोहा", "data":"मैं खल मल संकुल मति नीच जाति बस मोह।#हरि जन द्विज देखें जरउँ करउँ बिष्नु कर द्रोह।।105(क)।।"},
			{"seq":"2", "heading":"सोरठा", "data":"गुर नित मोहि प्रबोध दुखित देखि आचरन मम।#मोहि उपजइ अति क्रोध दंभिहि नीति कि भावई।।105(ख)।।"},
            {"seq":"3", "heading":"", "data":""},
            {"seq":"2", "heading":"चौपाई", "data":"एक बार गुर लीन्ह बोलाई। मोहि नीति बहु भाँति सिखाई।।#सिव सेवा कर फल सुत सोई। अबिरल भगति राम पद होई।।#रामहि भजहिं तात सिव धाता। नर पावँर कै केतिक बाता।।#जासु चरन अज सिव अनुरागी। तातु द्रोहँ सुख चहसि अभागी।।#हर कहुँ हरि सेवक गुर कहेऊ। सुनि खगनाथ हृदय मम दहेऊ।।#अधम जाति मैं बिद्या पाएँ। भयउँ जथा अहि दूध पिआएँ।।#मानी कुटिल कुभाग्य कुजाती। गुर कर द्रोह करउँ दिनु राती।।#अति दयाल गुर स्वल्प न क्रोधा। पुनि पुनि मोहि सिखाव सुबोधा।।#जेहि ते नीच बड़ाई पावा। सो प्रथमहिं हति ताहि नसावा।।#धूम अनल संभव सुनु भाई। तेहि बुझाव घन पदवी पाई।।#रज मग परी निरादर रहई। सब कर पद प्रहार नित सहई।।#मरुत उड़ाव प्रथम तेहि भरई। पुनि नृप नयन किरीटन्हि परई।।#सुनु खगपति अस समुझि प्रसंगा। बुध नहिं करहिं अधम कर संगा।।#कबि कोबिद गावहिं असि नीती। खल सन कलह न भल नहिं प्रीती।।#उदासीन नित रहिअ गोसाईं। खल परिहरिअ स्वान की नाईं।।#मैं खल हृदयँ कपट कुटिलाई। गुर हित कहइ न मोहि सोहाई।।"},
            {"seq":"3", "heading":"दोहा", "data":"एक बार हर मंदिर जपत रहेउँ सिव नाम।#गुर आयउ अभिमान तें उठि नहिं कीन्ह प्रनाम।।106(क)।।#सो दयाल नहिं कहेउ कछु उर न रोष लवलेस।#अति अघ गुर अपमानता सहि नहिं सके महेस।।106(ख)।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"मंदिर माझ भई नभ बानी। रे हतभाग्य अग्य अभिमानी।।#जद्यपि तव गुर कें नहिं क्रोधा। अति कृपाल चित सम्यक बोधा।।#तदपि साप सठ दैहउँ तोही। नीति बिरोध सोहाइ न मोही।।#जौं नहिं दंड करौं खल तोरा। भ्रष्ट होइ श्रुतिमारग मोरा।।#जे सठ गुर सन इरिषा करहीं। रौरव नरक कोटि जुग परहीं।।#त्रिजग जोनि पुनि धरहिं सरीरा। अयुत जन्म भरि पावहिं पीरा।।#बैठ रहेसि अजगर इव पापी। सर्प होहि खल मल मति ब्यापी।।#महा बिटप कोटर महुँ जाई।।रहु अधमाधम अधगति पाई।।"},
            {"seq":"3", "heading":"दोहा", "data":"हाहाकार कीन्ह गुर दारुन सुनि सिव साप।।#कंपित मोहि बिलोकि अति उर उपजा परिताप।।107(क)।।#करि दंडवत सप्रेम द्विज सिव सन्मुख कर जोरि।#बिनय करत गदगद स्वर समुझि घोर गति मोरि।।107(ख)।।#नमामीशमीशान निर्वाणरूपं। विंभुं ब्यापकं ब्रह्म वेदस्वरूपं।।#निजं निर्गुणं निर्विकल्पं निरींह। चिदाकाशमाकाशवासं भजेऽहं।।#निराकारमोंकारमूलं तुरीयं। गिरा ग्यान गोतीतमीशं गिरीशं।।#करालं महाकाल कालं कृपालं। गुणागार संसारपारं नतोऽहं।।#तुषाराद्रि संकाश गौरं गभीरं। मनोभूत कोटि प्रभा श्री शरीरं।।#स्फुरन्मौलि कल्लोलिनी चारु गंगा। लसद्भालबालेन्दु कंठे भुजंगा।।#चलत्कुंडलं भ्रू सुनेत्रं विशालं। प्रसन्नाननं नीलकंठं दयालं।।#मृगाधीशचर्माम्बरं मुण्डमालं। प्रियं शंकरं सर्वनाथं भजामि।।#प्रचंडं प्रकृष्टं प्रगल्भं परेशं। अखंडं अजं भानुकोटिप्रकाशं।।#त्रयःशूल निर्मूलनं शूलपाणिं। भजेऽहं भवानीपतिं भावगम्यं।।#कलातीत कल्याण कल्पान्तकारी। सदा सज्जनान्ददाता पुरारी।।#चिदानंदसंदोह मोहापहारी। प्रसीद प्रसीद प्रभो मन्मथारी।।#न यावद् उमानाथ पादारविन्दं। भजंतीह लोके परे वा नराणां।।#न तावत्सुखं शान्ति सन्तापनाशं। प्रसीद प्रभो सर्वभूताधिवासं।।#न जानामि योगं जपं नैव पूजां। नतोऽहं सदा सर्वदा शंभु तुभ्यं।।#जरा जन्म दुःखौघ तातप्यमानं। प्रभो पाहि आपन्नमामीश शंभो।।"},
            {"seq":"2", "heading":"श्लोक", "data":"रुद्राष्टकमिदं प्रोक्तं विप्रेण हरतोषये।#ये पठन्ति नरा भक्त्या तेषां शम्भुः प्रसीदति।।9।।"},
            {"seq":"3", "heading":"दोहा", "data":"सुनि बिनती सर्बग्य सिव देखि ब्रिप्र अनुरागु।#पुनि मंदिर नभबानी भइ द्विजबर बर मागु।।108(क)।।#जौं प्रसन्न प्रभु मो पर नाथ दीन पर नेहु।#निज पद भगति देइ प्रभु पुनि दूसर बर देहु।।108(ख)।।#तव माया बस जीव जड़ संतत फिरइ भुलान।#तेहि पर क्रोध न करिअ प्रभु कृपा सिंधु भगवान।।108(ग)।।#संकर दीनदयाल अब एहि पर होहु कृपाल।#साप अनुग्रह होइ जेहिं नाथ थोरेहीं काल।।108(घ)।।"},
			{"seq":"2", "heading":"चौपाई", "data":"एहि कर होइ परम कल्याना। सोइ करहु अब कृपानिधाना।।#बिप्रगिरा सुनि परहित सानी। एवमस्तु इति भइ नभबानी।।#जदपि कीन्ह एहिं दारुन पापा। मैं पुनि दीन्ह कोप करि सापा।।#तदपि तुम्हार साधुता देखी। करिहउँ एहि पर कृपा बिसेषी।।#छमासील जे पर उपकारी। ते द्विज मोहि प्रिय जथा खरारी।।#मोर श्राप द्विज ब्यर्थ न जाइहि। जन्म सहस अवस्य यह पाइहि।।#जनमत मरत दुसह दुख होई। अहि स्वल्पउ नहिं ब्यापिहि सोई।।#कवनेउँ जन्म मिटिहि नहिं ग्याना। सुनहि सूद्र मम बचन प्रवाना।।#रघुपति पुरीं जन्म तब भयऊ। पुनि तैं मम सेवाँ मन दयऊ।।#पुरी प्रभाव अनुग्रह मोरें। राम भगति उपजिहि उर तोरें।।#सुनु मम बचन सत्य अब भाई। हरितोषन ब्रत द्विज सेवकाई।।#अब जनि करहि बिप्र अपमाना। जानेहु संत अनंत समाना।।#इंद्र कुलिस मम सूल बिसाला। कालदंड हरि चक्र कराला।।#जो इन्ह कर मारा नहिं मरई। बिप्रद्रोह पावक सो जरई।।#अस बिबेक राखेहु मन माहीं। तुम्ह कहँ जग दुर्लभ कछु नाहीं।।#औरउ एक आसिषा मोरी। अप्रतिहत गति होइहि तोरी।।"},
            {"seq":"3", "heading":"दोहा", "data":"सुनि सिव बचन हरषि गुर एवमस्तु इति भाषि।#मोहि प्रबोधि गयउ गृह संभु चरन उर राखि।।109(क)।।#प्रेरित काल बिधि गिरि जाइ भयउँ मैं ब्याल।#पुनि प्रयास बिनु सो तनु जजेउँ गएँ कछु काल।।109(ख)।।#जोइ तनु धरउँ तजउँ पुनि अनायास हरिजान।#जिमि नूतन पट पहिरइ नर परिहरइ पुरान।।109(ग)।।#सिवँ राखी श्रुति नीति अरु मैं नहिं पावा क्लेस।#एहि बिधि धरेउँ बिबिध तनु ग्यान न गयउ खगेस।।109(घ)।।"},
            {"seq":"2", "heading":"चौपाई", "data":"त्रिजग देव नर जोइ तनु धरउँ। तहँ तहँ राम भजन अनुसरऊँ।।#एक सूल मोहि बिसर न काऊ। गुर कर कोमल सील सुभाऊ।।#चरम देह द्विज कै मैं पाई। सुर दुर्लभ पुरान श्रुति गाई।।#खेलउँ तहूँ बालकन्ह मीला। करउँ सकल रघुनायक लीला।।#प्रौढ़ भएँ मोहि पिता पढ़ावा। समझउँ सुनउँ गुनउँ नहिं भावा।।#मन ते सकल बासना भागी। केवल राम चरन लय लागी।।#कहु खगेस अस कवन अभागी। खरी सेव सुरधेनुहि त्यागी।।#प्रेम मगन मोहि कछु न सोहाई। हारेउ पिता पढ़ाइ पढ़ाई।।#भए कालबस जब पितु माता। मैं बन गयउँ भजन जनत्राता।।#जहँ जहँ बिपिन मुनीस्वर पावउँ। आश्रम जाइ जाइ सिरु नावउँ।।#बूझत तिन्हहि राम गुन गाहा। कहहिं सुनउँ हरषित खगनाहा।।#सुनत फिरउँ हरि गुन अनुबादा। अब्याहत गति संभु प्रसादा।।#छूटी त्रिबिध ईषना गाढ़ी। एक लालसा उर अति बाढ़ी।।#राम चरन बारिज जब देखौं। तब निज जन्म सफल करि लेखौं।।#जेहि पूँछउँ सोइ मुनि अस कहई। ईस्वर सर्ब भूतमय अहई।।#निर्गुन मत नहिं मोहि सोहाई। सगुन ब्रह्म रति उर अधिकाई।।"},
            {"seq":"3", "heading":"दोहा", "data":"गुर के बचन सुरति करि राम चरन मनु लाग।#रघुपति जस गावत फिरउँ छन छन नव अनुराग।।110(क)।।#मेरु सिखर बट छायाँ मुनि लोमस आसीन।#देखि चरन सिरु नायउँ बचन कहेउँ अति दीन।।110(ख)।।#सुनि मम बचन बिनीत मृदु मुनि कृपाल खगराज।#मोहि सादर पूँछत भए द्विज आयहु केहि काज।।110(ग)।।#तब मैं कहा कृपानिधि तुम्ह सर्बग्य सुजान।#सगुन ब्रह्म अवराधन मोहि कहहु भगवान।।110(घ)।।"},
			{"seq":"2", "heading":"चौपाई", "data":"तब मुनिष रघुपति गुन गाथा। कहे कछुक सादर खगनाथा।।#ब्रह्मग्यान रत मुनि बिग्यानि। मोहि परम अधिकारी जानी।।#लागे करन ब्रह्म उपदेसा। अज अद्वेत अगुन हृदयेसा।।#अकल अनीह अनाम अरुपा। अनुभव गम्य अखंड अनूपा।।#मन गोतीत अमल अबिनासी। निर्बिकार निरवधि सुख रासी।।#सो तैं ताहि तोहि नहिं भेदा। बारि बीचि इव गावहि बेदा।।#बिबिध भाँति मोहि मुनि समुझावा। निर्गुन मत मम हृदयँ न आवा।।#पुनि मैं कहेउँ नाइ पद सीसा। सगुन उपासन कहहु मुनीसा।।#राम भगति जल मम मन मीना। किमि बिलगाइ मुनीस प्रबीना।।#सोइ उपदेस कहहु करि दाया। निज नयनन्हि देखौं रघुराया।।#भरि लोचन बिलोकि अवधेसा। तब सुनिहउँ निर्गुन उपदेसा।।#मुनि पुनि कहि हरिकथा अनूपा। खंडि सगुन मत अगुन निरूपा।।#तब मैं निर्गुन मत कर दूरी। सगुन निरूपउँ करि हठ भूरी।।#उत्तर प्रतिउत्तर मैं कीन्हा। मुनि तन भए क्रोध के चीन्हा।।#सुनु प्रभु बहुत अवग्या किएँ। उपज क्रोध ग्यानिन्ह के हिएँ।।#अति संघरषन जौं कर कोई। अनल प्रगट चंदन ते होई।।"},
            {"seq":"3", "heading":"दोहा", "data":"बारंबार सकोप मुनि करइ निरुपन ग्यान।#मैं अपनें मन बैठ तब करउँ बिबिध अनुमान।।111(क)।।#क्रोध कि द्वेतबुद्धि बिनु द्वैत कि बिनु अग्यान।#मायाबस परिछिन्न जड़ जीव कि ईस समान।।111(ख)।।"},
            {"seq":"2", "heading":"चौपाई", "data":"कबहुँ कि दुख सब कर हित ताकें। तेहि कि दरिद्र परस मनि जाकें।।#परद्रोही की होहिं निसंका। कामी पुनि कि रहहिं अकलंका।।#बंस कि रह द्विज अनहित कीन्हें। कर्म कि होहिं स्वरूपहि चीन्हें।।#काहू सुमति कि खल सँग जामी। सुभ गति पाव कि परत्रिय गामी।।#भव कि परहिं परमात्मा बिंदक। सुखी कि होहिं कबहुँ हरिनिंदक।।#राजु कि रहइ नीति बिनु जानें। अघ कि रहहिं हरिचरित बखानें।।#पावन जस कि पुन्य बिनु होई। बिनु अघ अजस कि पावइ कोई।।#लाभु कि किछु हरि भगति समाना। जेहि गावहिं श्रुति संत पुराना।।#हानि कि जग एहि सम किछु भाई। भजिअ न रामहि नर तनु पाई।।#अघ कि पिसुनता सम कछु आना। धर्म कि दया सरिस हरिजाना।।#एहि बिधि अमिति जुगुति मन गुनऊँ। मुनि उपदेस न सादर सुनऊँ।।#पुनि पुनि सगुन पच्छ मैं रोपा। तब मुनि बोलेउ बचन सकोपा।।#मूढ़ परम सिख देउँ न मानसि। उत्तर प्रतिउत्तर बहु आनसि।।#सत्य बचन बिस्वास न करही। बायस इव सबही ते डरही।।#सठ स्वपच्छ तब हृदयँ बिसाला। सपदि होहि पच्छी चंडाला।।#लीन्ह श्राप मैं सीस चढ़ाई। नहिं कछु भय न दीनता आई।।"},
            {"seq":"3", "heading":"दोहा", "data":"तुरत भयउँ मैं काग तब पुनि मुनि पद सिरु नाइ।#सुमिरि राम रघुबंस मनि हरषित चलेउँ उड़ाइ।।112(क)।।#उमा जे राम चरन रत बिगत काम मद क्रोध।।#निज प्रभुमय देखहिं जगत केहि सन करहिं बिरोध।।112(ख)।।"},
			{"seq":"2", "heading":"चौपाई", "data":"सुनु खगेस नहिं कछु रिषि दूषन। उर प्रेरक रघुबंस बिभूषन।।#कृपासिंधु मुनि मति करि भोरी। लीन्हि प्रेम परिच्छा मोरी।।#मन बच क्रम मोहि निज जन जाना। मुनि मति पुनि फेरी भगवाना।।#रिषि मम महत सीलता देखी। राम चरन बिस्वास बिसेषी।।#अति बिसमय पुनि पुनि पछिताई। सादर मुनि मोहि लीन्ह बोलाई।।#मम परितोष बिबिध बिधि कीन्हा। हरषित राममंत्र तब दीन्हा।।#बालकरूप राम कर ध्याना। कहेउ मोहि मुनि कृपानिधाना।।#सुंदर सुखद मिहि अति भावा। सो प्रथमहिं मैं तुम्हहि सुनावा।।#मुनि मोहि कछुक काल तहँ राखा। रामचरितमानस तब भाषा।।#सादर मोहि यह कथा सुनाई। पुनि बोले मुनि गिरा सुहाई।।#रामचरित सर गुप्त सुहावा। संभु प्रसाद तात मैं पावा।।#तोहि निज भगत राम कर जानी। ताते मैं सब कहेउँ बखानी।।#राम भगति जिन्ह कें उर नाहीं। कबहुँ न तात कहिअ तिन्ह पाहीं।।#मुनि मोहि बिबिध भाँति समुझावा। मैं सप्रेम मुनि पद सिरु नावा।।#निज कर कमल परसि मम सीसा। हरषित आसिष दीन्ह मुनीसा।।#राम भगति अबिरल उर तोरें। बसिहि सदा प्रसाद अब मोरें।।"},
            {"seq":"3", "heading":"दोहा", "data":"सदा राम प्रिय होहु तुम्ह सुभ गुन भवन अमान।#कामरूप इच्धामरन ग्यान बिराग निधान।।113(क)।।#जेंहिं आश्रम तुम्ह बसब पुनि सुमिरत श्रीभगवंत।#ब्यापिहि तहँ न अबिद्या जोजन एक प्रजंत।।113(ख)।।"},
            {"seq":"2", "heading":"चौपाई", "data":"काल कर्म गुन दोष सुभाऊ। कछु दुख तुम्हहि न ब्यापिहि काऊ।।#राम रहस्य ललित बिधि नाना। गुप्त प्रगट इतिहास पुराना।।#बिनु श्रम तुम्ह जानब सब सोऊ। नित नव नेह राम पद होऊ।।#जो इच्छा करिहहु मन माहीं। हरि प्रसाद कछु दुर्लभ नाहीं।।#सुनि मुनि आसिष सुनु मतिधीरा। ब्रह्मगिरा भइ गगन गँभीरा।।#एवमस्तु तव बच मुनि ग्यानी। यह मम भगत कर्म मन बानी।।#सुनि नभगिरा हरष मोहि भयऊ। प्रेम मगन सब संसय गयऊ।।#करि बिनती मुनि आयसु पाई। पद सरोज पुनि पुनि सिरु नाई।।#हरष सहित एहिं आश्रम आयउँ। प्रभु प्रसाद दुर्लभ बर पायउँ।।#इहाँ बसत मोहि सुनु खग ईसा। बीते कलप सात अरु बीसा।।#करउँ सदा रघुपति गुन गाना। सादर सुनहिं बिहंग सुजाना।।#जब जब अवधपुरीं रघुबीरा। धरहिं भगत हित मनुज सरीरा।।#तब तब जाइ राम पुर रहऊँ। सिसुलीला बिलोकि सुख लहऊँ।।#पुनि उर राखि राम सिसुरूपा। निज आश्रम आवउँ खगभूपा।।#कथा सकल मैं तुम्हहि सुनाई। काग देह जेहिं कारन पाई।।#कहिउँ तात सब प्रस्न तुम्हारी। राम भगति महिमा अति भारी।।"},
            {"seq":"3", "heading":"दोहा", "data":"ताते यह तन मोहि प्रिय भयउ राम पद नेह।#निज प्रभु दरसन पायउँ गए सकल संदेह।।114(क)।।#!! मासपारायण, उन्तीसवाँ विश्राम !!"},
			{"seq":"3", "heading":"दोहा", "data":"भगति पच्छ हठ करि रहेउँ दीन्हि महारिषि साप।#मुनि दुर्लभ बर पायउँ देखहु भजन प्रताप।।114(ख)।।"},
            {"seq":"2", "heading":"चौपाई", "data":"जे असि भगति जानि परिहरहीं। केवल ग्यान हेतु श्रम करहीं।।#ते जड़ कामधेनु गृहँ त्यागी। खोजत आकु फिरहिं पय लागी।।#सुनु खगेस हरि भगति बिहाई। जे सुख चाहहिं आन उपाई।।#ते सठ महासिंधु बिनु तरनी। पैरि पार चाहहिं जड़ करनी।।#सुनि भसुंडि के बचन भवानी। बोलेउ गरुड़ हरषि मृदु बानी।।#तव प्रसाद प्रभु मम उर माहीं। संसय सोक मोह भ्रम नाहीं।।#सुनेउँ पुनीत राम गुन ग्रामा। तुम्हरी कृपाँ लहेउँ बिश्रामा।।#एक बात प्रभु पूँछउँ तोही। कहहु बुझाइ कृपानिधि मोही।।#कहहिं संत मुनि बेद पुराना। नहिं कछु दुर्लभ ग्यान समाना।।#सोइ मुनि तुम्ह सन कहेउ गोसाईं। नहिं आदरेहु भगति की नाईं।।#ग्यानहि भगतिहि अंतर केता। सकल कहहु प्रभु कृपा निकेता।।#सुनि उरगारि बचन सुख माना। सादर बोलेउ काग सुजाना।।#भगतिहि ग्यानहि नहिं कछु भेदा। उभय हरहिं भव संभव खेदा।।#नाथ मुनीस कहहिं कछु अंतर। सावधान सोउ सुनु बिहंगबर।।#ग्यान बिराग जोग बिग्याना। ए सब पुरुष सुनहु हरिजाना।।#पुरुष प्रताप प्रबल सब भाँती। अबला अबल सहज जड़ जाती।।"},
            {"seq":"3", "heading":"दोहा", "data":"पुरुष त्यागि सक नारिहि जो बिरक्त मति धीर।।#न तु कामी बिषयाबस बिमुख जो पद रघुबीर।।115(क)।।"},
			{"seq":"2", "heading":"सोरठा", "data":"सोउ मुनि ग्याननिधान मृगनयनी बिधु मुख निरखि।#बिबस होइ हरिजान नारि बिष्नु माया प्रगट।।115(ख)।।"},
            {"seq":"2", "heading":"चौपाई", "data":"इहाँ न पच्छपात कछु राखउँ। बेद पुरान संत मत भाषउँ।।#मोह न नारि नारि कें रूपा। पन्नगारि यह रीति अनूपा।।#माया भगति सुनहु तुम्ह दोऊ। नारि बर्ग जानइ सब कोऊ।।#पुनि रघुबीरहि भगति पिआरी। माया खलु नर्तकी बिचारी।।#भगतिहि सानुकूल रघुराया। ताते तेहि डरपति अति माया।।#राम भगति निरुपम निरुपाधी। बसइ जासु उर सदा अबाधी।।#तेहि बिलोकि माया सकुचाई। करि न सकइ कछु निज प्रभुताई।।#अस बिचारि जे मुनि बिग्यानी। जाचहीं भगति सकल सुख खानी।।"},
            {"seq":"3", "heading":"दोहा", "data":"यह रहस्य रघुनाथ कर बेगि न जानइ कोइ।#जो जानइ रघुपति कृपाँ सपनेहुँ मोह न होइ।।116(क)।।#औरउ ग्यान भगति कर भेद सुनहु सुप्रबीन।#जो सुनि होइ राम पद प्रीति सदा अबिछीन।।116(ख)।।"},
			{"seq":"2", "heading":"चौपाई", "data":"सुनहु तात यह अकथ कहानी। समुझत बनइ न जाइ बखानी।।#ईस्वर अंस जीव अबिनासी। चेतन अमल सहज सुख रासी।।#सो मायाबस भयउ गोसाईं। बँध्यो कीर मरकट की नाई।।#जड़ चेतनहि ग्रंथि परि गई। जदपि मृषा छूटत कठिनई।।#तब ते जीव भयउ संसारी। छूट न ग्रंथि न होइ सुखारी।।#श्रुति पुरान बहु कहेउ उपाई। छूट न अधिक अधिक अरुझाई।।#जीव हृदयँ तम मोह बिसेषी। ग्रंथि छूट किमि परइ न देखी।।#अस संजोग ईस जब करई। तबहुँ कदाचित सो निरुअरई।।#सात्त्विक श्रद्धा धेनु सुहाई। जौं हरि कृपाँ हृदयँ बस आई।।#जप तप ब्रत जम नियम अपारा। जे श्रुति कह सुभ धर्म अचारा।।#तेइ तृन हरित चरै जब गाई। भाव बच्छ सिसु पाइ पेन्हाई।।#नोइ निबृत्ति पात्र बिस्वासा। निर्मल मन अहीर निज दासा।।#परम धर्ममय पय दुहि भाई। अवटै अनल अकाम बिहाई।।#तोष मरुत तब छमाँ जुड़ावै। धृति सम जावनु देइ जमावै।।#मुदिताँ मथैं बिचार मथानी। दम अधार रजु सत्य सुबानी।।#तब मथि काढ़ि लेइ नवनीता। बिमल बिराग सुभग सुपुनीता।।"},
            {"seq":"3", "heading":"दोहा", "data":"जोग अगिनि करि प्रगट तब कर्म सुभासुभ लाइ।#बुद्धि सिरावैं ग्यान घृत ममता मल जरि जाइ।।117(क)।।#तब बिग्यानरूपिनि बुद्धि बिसद घृत पाइ।#चित्त दिआ भरि धरै दृढ़ समता दिअटि बनाइ।।117(ख)।।#तीनि अवस्था तीनि गुन तेहि कपास तें काढ़ि।#तूल तुरीय सँवारि पुनि बाती करै सुगाढ़ि।।117(ग)।।#सो0-एहि बिधि लेसै दीप तेज रासि बिग्यानमय।।#जातहिं जासु समीप जरहिं मदादिक सलभ सब।।117(घ)।।"},
            {"seq":"2", "heading":"चौपाई", "data":"सोहमस्मि इति बृत्ति अखंडा। दीप सिखा सोइ परम प्रचंडा।।#आतम अनुभव सुख सुप्रकासा। तब भव मूल भेद भ्रम नासा।।#प्रबल अबिद्या कर परिवारा। मोह आदि तम मिटइ अपारा।।#तब सोइ बुद्धि पाइ उँजिआरा। उर गृहँ बैठि ग्रंथि निरुआरा।।#छोरन ग्रंथि पाव जौं सोई। तब यह जीव कृतारथ होई।।#छोरत ग्रंथि जानि खगराया। बिघ्न अनेक करइ तब माया।।#रिद्धि सिद्धि प्रेरइ बहु भाई। बुद्धहि लोभ दिखावहिं आई।।#कल बल छल करि जाहिं समीपा। अंचल बात बुझावहिं दीपा।।#होइ बुद्धि जौं परम सयानी। तिन्ह तन चितव न अनहित जानी।।#जौं तेहि बिघ्न बुद्धि नहिं बाधी। तौ बहोरि सुर करहिं उपाधी।।#इंद्रीं द्वार झरोखा नाना। तहँ तहँ सुर बैठे करि थाना।।#आवत देखहिं बिषय बयारी। ते हठि देही कपाट उघारी।।#जब सो प्रभंजन उर गृहँ जाई। तबहिं दीप बिग्यान बुझाई।।#ग्रंथि न छूटि मिटा सो प्रकासा। बुद्धि बिकल भइ बिषय बतासा।।#इंद्रिन्ह सुरन्ह न ग्यान सोहाई। बिषय भोग पर प्रीति सदाई।।#बिषय समीर बुद्धि कृत भोरी। तेहि बिधि दीप को बार बहोरी।।"},
            {"seq":"3", "heading":"दोहा", "data":"तब फिरि जीव बिबिध बिधि पावइ संसृति क्लेस।#हरि माया अति दुस्तर तरि न जाइ बिहगेस।।118(क)।।#कहत कठिन समुझत कठिन साधन कठिन बिबेक।#होइ घुनाच्छर न्याय जौं पुनि प्रत्यूह अनेक।।118(ख)।।"},
			{"seq":"2", "heading":"चौपाई", "data":"ग्यान पंथ कृपान कै धारा। परत खगेस होइ नहिं बारा।।#जो निर्बिघ्न पंथ निर्बहई। सो कैवल्य परम पद लहई।।#अति दुर्लभ कैवल्य परम पद। संत पुरान निगम आगम बद।।#राम भजत सोइ मुकुति गोसाई। अनइच्छित आवइ बरिआई।।#जिमि थल बिनु जल रहि न सकाई। कोटि भाँति कोउ करै उपाई।।#तथा मोच्छ सुख सुनु खगराई। रहि न सकइ हरि भगति बिहाई।।#अस बिचारि हरि भगत सयाने। मुक्ति निरादर भगति लुभाने।।#भगति करत बिनु जतन प्रयासा। संसृति मूल अबिद्या नासा।।#भोजन करिअ तृपिति हित लागी। जिमि सो असन पचवै जठरागी।।#असि हरिभगति सुगम सुखदाई। को अस मूढ़ न जाहि सोहाई।।"},
            {"seq":"3", "heading":"दोहा", "data":"सेवक सेब्य भाव बिनु भव न तरिअ उरगारि।।#भजहु राम पद पंकज अस सिद्धांत बिचारि।।119(क)।।#जो चेतन कहँ ज़ड़ करइ ज़ड़हि करइ चैतन्य।#अस समर्थ रघुनायकहिं भजहिं जीव ते धन्य।।119(ख)।।"},
            {"seq":"2", "heading":"चौपाई", "data":"कहेउँ ग्यान सिद्धांत बुझाई। सुनहु भगति मनि कै प्रभुताई।।#राम भगति चिंतामनि सुंदर। बसइ गरुड़ जाके उर अंतर।।#परम प्रकास रूप दिन राती। नहिं कछु चहिअ दिआ घृत बाती।।#मोह दरिद्र निकट नहिं आवा। लोभ बात नहिं ताहि बुझावा।।#प्रबल अबिद्या तम मिटि जाई। हारहिं सकल सलभ समुदाई।।#खल कामादि निकट नहिं जाहीं। बसइ भगति जाके उर माहीं।।#गरल सुधासम अरि हित होई। तेहि मनि बिनु सुख पाव न कोई।।#ब्यापहिं मानस रोग न भारी। जिन्ह के बस सब जीव दुखारी।।#राम भगति मनि उर बस जाकें। दुख लवलेस न सपनेहुँ ताकें।।#चतुर सिरोमनि तेइ जग माहीं। जे मनि लागि सुजतन कराहीं।।#सो मनि जदपि प्रगट जग अहई। राम कृपा बिनु नहिं कोउ लहई।।#सुगम उपाय पाइबे केरे। नर हतभाग्य देहिं भटमेरे।।#पावन पर्बत बेद पुराना। राम कथा रुचिराकर नाना।।#मर्मी सज्जन सुमति कुदारी। ग्यान बिराग नयन उरगारी।।#भाव सहित खोजइ जो प्रानी। पाव भगति मनि सब सुख खानी।।#मोरें मन प्रभु अस बिस्वासा। राम ते अधिक राम कर दासा।।#राम सिंधु घन सज्जन धीरा। चंदन तरु हरि संत समीरा।।#सब कर फल हरि भगति सुहाई। सो बिनु संत न काहूँ पाई।।#अस बिचारि जोइ कर सतसंगा। राम भगति तेहि सुलभ बिहंगा।।"},
            {"seq":"3", "heading":"दोहा", "data":"ब्रह्म पयोनिधि मंदर ग्यान संत सुर आहिं।#कथा सुधा मथि काढ़हिं भगति मधुरता जाहिं।।120(क)।।#बिरति चर्म असि ग्यान मद लोभ मोह रिपु मारि।#जय पाइअ सो हरि भगति देखु खगेस बिचारि।।120(ख)।।"},
			{"seq":"3", "heading":"", "data":""},
			{"seq":"3", "heading":"", "data":""},
			{"seq":"2", "heading":"चौपाई", "data":"पुनि सप्रेम बोलेउ खगराऊ। जौं कृपाल मोहि ऊपर भाऊ।।#नाथ मोहि निज सेवक जानी। सप्त प्रस्न कहहु बखानी।।#प्रथमहिं कहहु नाथ मतिधीरा। सब ते दुर्लभ कवन सरीरा।।#बड़ दुख कवन कवन सुख भारी। सोउ संछेपहिं कहहु बिचारी।।#संत असंत मरम तुम्ह जानहु। तिन्ह कर सहज सुभाव बखानहु।।#कवन पुन्य श्रुति बिदित बिसाला। कहहु कवन अघ परम कराला।।#मानस रोग कहहु समुझाई। तुम्ह सर्बग्य कृपा अधिकाई।।#तात सुनहु सादर अति प्रीती। मैं संछेप कहउँ यह नीती।।#नर तन सम नहिं कवनिउ देही। जीव चराचर जाचत तेही।।#नरग स्वर्ग अपबर्ग निसेनी। ग्यान बिराग भगति सुभ देनी।।#सो तनु धरि हरि भजहिं न जे नर। होहिं बिषय रत मंद मंद तर।।#काँच किरिच बदलें ते लेही। कर ते डारि परस मनि देहीं।।#नहिं दरिद्र सम दुख जग माहीं। संत मिलन सम सुख जग नाहीं।।#पर उपकार बचन मन काया। संत सहज सुभाउ खगराया।।#संत सहहिं दुख परहित लागी। परदुख हेतु असंत अभागी।।#भूर्ज तरू सम संत कृपाला। परहित निति सह बिपति बिसाला।।#सन इव खल पर बंधन करई। खाल कढ़ाइ बिपति सहि मरई।।#खल बिनु स्वारथ पर अपकारी। अहि मूषक इव सुनु उरगारी।।#पर संपदा बिनासि नसाहीं। जिमि ससि हति हिम उपल बिलाहीं।।#दुष्ट उदय जग आरति हेतू। जथा प्रसिद्ध अधम ग्रह केतू।।#संत उदय संतत सुखकारी। बिस्व सुखद जिमि इंदु तमारी।।#परम धर्म श्रुति बिदित अहिंसा। पर निंदा सम अघ न गरीसा।।#हर गुर निंदक दादुर होई। जन्म सहस्त्र पाव तन सोई।।#द्विज निंदक बहु नरक भोग करि। जग जनमइ बायस सरीर धरि।।#सुर श्रुति निंदक जे अभिमानी। रौरव नरक परहिं ते प्रानी।।#होहिं उलूक संत निंदा रत। मोह निसा प्रिय ग्यान भानु गत।।#सब के निंदा जे जड़ करहीं। ते चमगादुर होइ अवतरहीं।।#सुनहु तात अब मानस रोगा। जिन्ह ते दुख पावहिं सब लोगा।।#मोह सकल ब्याधिन्ह कर मूला। तिन्ह ते पुनि उपजहिं बहु सूला।।#काम बात कफ लोभ अपारा। क्रोध पित्त नित छाती जारा।।#प्रीति करहिं जौं तीनिउ भाई। उपजइ सन्यपात दुखदाई।।#बिषय मनोरथ दुर्गम नाना। ते सब सूल नाम को जाना।।#ममता दादु कंडु इरषाई। हरष बिषाद गरह बहुताई।।#पर सुख देखि जरनि सोइ छई। कुष्ट दुष्टता मन कुटिलई।।#अहंकार अति दुखद डमरुआ। दंभ कपट मद मान नेहरुआ।।#तृस्ना उदरबृद्धि अति भारी। त्रिबिध ईषना तरुन तिजारी।।#जुग बिधि ज्वर मत्सर अबिबेका। कहँ लागि कहौं कुरोग अनेका।।"},
			{"seq":"3", "heading":"", "data":""},
			{"seq":"3", "heading":"", "data":""},
            {"seq":"3", "heading":"दोहा", "data":"एक ब्याधि बस नर मरहिं ए असाधि बहु ब्याधि।#पीड़हिं संतत जीव कहुँ सो किमि लहै समाधि।।121(क)।।#नेम धर्म आचार तप ग्यान जग्य जप दान।#भेषज पुनि कोटिन्ह नहिं रोग जाहिं हरिजान।।121(ख)।।"},
            {"seq":"2", "heading":"चौपाई", "data":"एहि बिधि सकल जीव जग रोगी। सोक हरष भय प्रीति बियोगी।।#मानक रोग कछुक मैं गाए। हहिं सब कें लखि बिरलेन्ह पाए।।#जाने ते छीजहिं कछु पापी। नास न पावहिं जन परितापी।।#बिषय कुपथ्य पाइ अंकुरे। मुनिहु हृदयँ का नर बापुरे।।#राम कृपाँ नासहि सब रोगा। जौं एहि भाँति बनै संयोगा।।#सदगुर बैद बचन बिस्वासा। संजम यह न बिषय कै आसा।।#रघुपति भगति सजीवन मूरी। अनूपान श्रद्धा मति पूरी।।#एहि बिधि भलेहिं सो रोग नसाहीं। नाहिं त जतन कोटि नहिं जाहीं।।#जानिअ तब मन बिरुज गोसाँई। जब उर बल बिराग अधिकाई।।#सुमति छुधा बाढ़इ नित नई। बिषय आस दुर्बलता गई।।#बिमल ग्यान जल जब सो नहाई। तब रह राम भगति उर छाई।।#सिव अज सुक सनकादिक नारद। जे मुनि ब्रह्म बिचार बिसारद।।#सब कर मत खगनायक एहा। करिअ राम पद पंकज नेहा।।#श्रुति पुरान सब ग्रंथ कहाहीं। रघुपति भगति बिना सुख नाहीं।।#कमठ पीठ जामहिं बरु बारा। बंध्या सुत बरु काहुहि मारा।।#फूलहिं नभ बरु बहुबिधि फूला। जीव न लह सुख हरि प्रतिकूला।।#तृषा जाइ बरु मृगजल पाना। बरु जामहिं सस सीस बिषाना।।#अंधकारु बरु रबिहि नसावै। राम बिमुख न जीव सुख पावै।।#हिम ते अनल प्रगट बरु होई। बिमुख राम सुख पाव न कोई।।"},
            {"seq":"3", "heading":"दोहा", "data":"बारि मथें घृत होइ बरु सिकता ते बरु तेल।#बिनु हरि भजन न भव तरिअ यह सिद्धांत अपेल।।122(क)।।#मसकहि करइ बिंरंचि प्रभु अजहि मसक ते हीन।#अस बिचारि तजि संसय रामहि भजहिं प्रबीन।।122(ख)।।#श्लोक- विनिच्श्रितं वदामि ते न अन्यथा वचांसि मे।#हरिं नरा भजन्ति येऽतिदुस्तरं तरन्ति ते।।122(ग)।।"},
			{"seq":"2", "heading":"चौपाई", "data":"कहेउँ नाथ हरि चरित अनूपा। ब्यास समास स्वमति अनुरुपा।।#श्रुति सिद्धांत इहइ उरगारी। राम भजिअ सब काज बिसारी।।#प्रभु रघुपति तजि सेइअ काही। मोहि से सठ पर ममता जाही।।#तुम्ह बिग्यानरूप नहिं मोहा। नाथ कीन्हि मो पर अति छोहा।।#पूछिहुँ राम कथा अति पावनि। सुक सनकादि संभु मन भावनि।।#सत संगति दुर्लभ संसारा। निमिष दंड भरि एकउ बारा।।#देखु गरुड़ निज हृदयँ बिचारी। मैं रघुबीर भजन अधिकारी।।#सकुनाधम सब भाँति अपावन। प्रभु मोहि कीन्ह बिदित जग पावन।।"},
            {"seq":"3", "heading":"दोहा", "data":"आजु धन्य मैं धन्य अति जद्यपि सब बिधि हीन।#निज जन जानि राम मोहि संत समागम दीन।।123(क)।।#नाथ जथामति भाषेउँ राखेउँ नहिं कछु गोइ।#चरित सिंधु रघुनायक थाह कि पावइ कोइ।।123।।"},
            {"seq":"2", "heading":"चौपाई", "data":"सुमिरि राम के गुन गन नाना। पुनि पुनि हरष भुसुंडि सुजाना।।#महिमा निगम नेति करि गाई। अतुलित बल प्रताप प्रभुताई।।#सिव अज पूज्य चरन रघुराई। मो पर कृपा परम मृदुलाई।।#अस सुभाउ कहुँ सुनउँ न देखउँ। केहि खगेस रघुपति सम लेखउँ।।#साधक सिद्ध बिमुक्त उदासी। कबि कोबिद कृतग्य संन्यासी।।#जोगी सूर सुतापस ग्यानी। धर्म निरत पंडित बिग्यानी।।#तरहिं न बिनु सेएँ मम स्वामी। राम नमामि नमामि नमामी।।#सरन गएँ मो से अघ रासी। होहिं सुद्ध नमामि अबिनासी।।"},
            {"seq":"3", "heading":"दोहा", "data":"जासु नाम भव भेषज हरन घोर त्रय सूल।#सो कृपालु मोहि तो पर सदा रहउ अनुकूल।।124(क)।।#सुनि भुसुंडि के बचन सुभ देखि राम पद नेह।#बोलेउ प्रेम सहित गिरा गरुड़ बिगत संदेह।।124(ख)।।"},
			{"seq":"2", "heading":"चौपाई", "data":"मै कृत्कृत्य भयउँ तव बानी। सुनि रघुबीर भगति रस सानी।।#राम चरन नूतन रति भई। माया जनित बिपति सब गई।।#मोह जलधि बोहित तुम्ह भए। मो कहँ नाथ बिबिध सुख दए।।#मो पहिं होइ न प्रति उपकारा। बंदउँ तव पद बारहिं बारा।।#पूरन काम राम अनुरागी। तुम्ह सम तात न कोउ बड़भागी।।#संत बिटप सरिता गिरि धरनी। पर हित हेतु सबन्ह कै करनी।।#संत हृदय नवनीत समाना। कहा कबिन्ह परि कहै न जाना।।#निज परिताप द्रवइ नवनीता। पर दुख द्रवहिं संत सुपुनीता।।#जीवन जन्म सुफल मम भयऊ। तव प्रसाद संसय सब गयऊ।।#जानेहु सदा मोहि निज किंकर। पुनि पुनि उमा कहइ बिहंगबर।।"},
            {"seq":"3", "heading":"दोहा", "data":"तासु चरन सिरु नाइ करि प्रेम सहित मतिधीर।#गयउ गरुड़ बैकुंठ तब हृदयँ राखि रघुबीर।।125(क)।।#गिरिजा संत समागम सम न लाभ कछु आन।#बिनु हरि कृपा न होइ सो गावहिं बेद पुरान।।125(ख)।।"},
            {"seq":"2", "heading":"चौपाई", "data":"कहेउँ परम पुनीत इतिहासा। सुनत श्रवन छूटहिं भव पासा।।#प्रनत कल्पतरु करुना पुंजा। उपजइ प्रीति राम पद कंजा।।#मन क्रम बचन जनित अघ जाई। सुनहिं जे कथा श्रवन मन लाई।।#तीर्थाटन साधन समुदाई। जोग बिराग ग्यान निपुनाई।।#नाना कर्म धर्म ब्रत दाना। संजम दम जप तप मख नाना।।#भूत दया द्विज गुर सेवकाई। बिद्या बिनय बिबेक बड़ाई।।#जहँ लगि साधन बेद बखानी। सब कर फल हरि भगति भवानी।।#सो रघुनाथ भगति श्रुति गाई। राम कृपाँ काहूँ एक पाई।।"},
            {"seq":"3", "heading":"दोहा", "data":"मुनि दुर्लभ हरि भगति नर पावहिं बिनहिं प्रयास।#जे यह कथा निरंतर सुनहिं मानि बिस्वास।।126।।"},
			{"seq":"2", "heading":"चौपाई", "data":"सोइ सर्बग्य गुनी सोइ ग्याता। सोइ महि मंडित पंडित दाता।।#धर्म परायन सोइ कुल त्राता। राम चरन जा कर मन राता।।#नीति निपुन सोइ परम सयाना। श्रुति सिद्धांत नीक तेहिं जाना।।#सोइ कबि कोबिद सोइ रनधीरा। जो छल छाड़ि भजइ रघुबीरा।।#धन्य देस सो जहँ सुरसरी। धन्य नारि पतिब्रत अनुसरी।।#धन्य सो भूपु नीति जो करई। धन्य सो द्विज निज धर्म न टरई।।#सो धन धन्य प्रथम गति जाकी। धन्य पुन्य रत मति सोइ पाकी।।#धन्य घरी सोइ जब सतसंगा। धन्य जन्म द्विज भगति अभंगा।।"},
            {"seq":"3", "heading":"दोहा", "data":"सो कुल धन्य उमा सुनु जगत पूज्य सुपुनीत।#श्रीरघुबीर परायन जेहिं नर उपज बिनीत।।127।।"},
            {"seq":"2", "heading":"चौपाई", "data":"मति अनुरूप कथा मैं भाषी। जद्यपि प्रथम गुप्त करि राखी।।#तव मन प्रीति देखि अधिकाई। तब मैं रघुपति कथा सुनाई।।#यह न कहिअ सठही हठसीलहि। जो मन लाइ न सुन हरि लीलहि।।#कहिअ न लोभिहि क्रोधहि कामिहि। जो न भजइ सचराचर स्वामिहि।।#द्विज द्रोहिहि न सुनाइअ कबहूँ। सुरपति सरिस होइ नृप जबहूँ।।#राम कथा के तेइ अधिकारी। जिन्ह कें सतसंगति अति प्यारी।।#गुर पद प्रीति नीति रत जेई। द्विज सेवक अधिकारी तेई।।#ता कहँ यह बिसेष सुखदाई। जाहि प्रानप्रिय श्रीरघुराई।।"},
            {"seq":"3", "heading":"दोहा", "data":"राम चरन रति जो चह अथवा पद निर्बान।#भाव सहित सो यह कथा करउ श्रवन पुट पान।।128।।"},
            {"seq":"2", "heading":"चौपाई", "data":"राम कथा गिरिजा मैं बरनी। कलि मल समनि मनोमल हरनी।।#संसृति रोग सजीवन मूरी। राम कथा गावहिं श्रुति सूरी।।#एहि महँ रुचिर सप्त सोपाना। रघुपति भगति केर पंथाना।।#अति हरि कृपा जाहि पर होई। पाउँ देइ एहिं मारग सोई।।#मन कामना सिद्धि नर पावा। जे यह कथा कपट तजि गावा।।#कहहिं सुनहिं अनुमोदन करहीं। ते गोपद इव भवनिधि तरहीं।।#सुनि सब कथा हृदयँ अति भाई। गिरिजा बोली गिरा सुहाई।।#नाथ कृपाँ मम गत संदेहा। राम चरन उपजेउ नव नेहा।।"},
            {"seq":"3", "heading":"दोहा", "data":"मैं कृतकृत्य भइउँ अब तव प्रसाद बिस्वेस।#उपजी राम भगति दृढ़ बीते सकल कलेस।।129।।"},
            {"seq":"2", "heading":"चौपाई", "data":"यह सुभ संभु उमा संबादा। सुख संपादन समन बिषादा।।#भव भंजन गंजन संदेहा। जन रंजन सज्जन प्रिय एहा।।#राम उपासक जे जग माहीं। एहि सम प्रिय तिन्ह के कछु नाहीं।।#रघुपति कृपाँ जथामति गावा। मैं यह पावन चरित सुहावा।।#एहिं कलिकाल न साधन दूजा। जोग जग्य जप तप ब्रत पूजा।।#रामहि सुमिरिअ गाइअ रामहि। संतत सुनिअ राम गुन ग्रामहि।।#जासु पतित पावन बड़ बाना। गावहिं कबि श्रुति संत पुराना।।#ताहि भजहि मन तजि कुटिलाई। राम भजें गति केहिं नहिं पाई।।"},
            {"seq":"3", "heading":"छंद", "data":"पाई न केहिं गति पतित पावन राम भजि सुनु सठ मना।#गनिका अजामिल ब्याध गीध गजादि खल तारे घना।।#आभीर जमन किरात खस स्वपचादि अति अघरूप जे।#कहि नाम बारक तेपि पावन होहिं राम नमामि ते।।1।।#रघुबंस भूषन चरित यह नर कहहिं सुनहिं जे गावहीं।#कलि मल मनोमल धोइ बिनु श्रम राम धाम सिधावहीं।।#सत पंच चौपाईं मनोहर जानि जो नर उर धरै।#दारुन अबिद्या पंच जनित बिकार श्रीरघुबर हरै।।2।।#सुंदर सुजान कृपा निधान अनाथ पर कर प्रीति जो।#सो एक राम अकाम हित निर्बानप्रद सम आन को।।#जाकी कृपा लवलेस ते मतिमंद तुलसीदासहूँ।#पायो परम बिश्रामु राम समान प्रभु नाहीं कहूँ।।3।।"},
            {"seq":"2", "heading":"दोहा", "data":"मो सम दीन न दीन हित तुम्ह समान रघुबीर।#अस बिचारि रघुबंस मनि हरहु बिषम भव भीर।।130(क)।।#कामिहि नारि पिआरि जिमि लोभहि प्रिय जिमि दाम।#तिमि रघुनाथ निरंतर प्रिय लागहु मोहि राम।।130(ख)।।"},
            {"seq":"3", "heading":"", "data":""},
            {"seq":"2", "heading":"श्लोक", "data":"यत्पूर्व प्रभुणा कृतं सुकविना श्रीशम्भुना दुर्गमं,#श्रीमद्रामपदाब्जभक्तिमनिशं प्राप्त्यै तु रामायणम्।#मत्वा तद्रघुनाथमनिरतं स्वान्तस्तमःशान्तये,#भाषाबद्धमिदं चकार तुलसीदासस्तथा मानसम्।।1।।#पुण्यं पापहरं सदा शिवकरं विज्ञानभक्तिप्रदं,#मायामोहमलापहं सुविमलं प्रेमाम्बुपूरं शुभम्।#श्रीमद्रामचरित्रमानसमिदं भक्त्यावगाहन्ति ये,#ते संसारपतङ्गघोरकिरणैर्दह्यन्ति नो मानवाः।।2।।#!! मासपारायण, तीसवाँ विश्राम !!"},
            {"seq":"3", "heading":"(उत्तरकाण्ड समाप्त)", "data":""},
			{"seq":"3", "heading":"", "data":""},
			{"seq":"3", "heading":"", "data":""},
			{"seq":"3", "heading":"श्री रामचरितमानस आरती", "data":"आरति श्रीरामायणजी की। कीरति कलित ललित सिय पी की।।##गावत ब्रह्मादिक मुनि नारद। बालमीक बिग्यान बिसारद।।#सुक सनकादि सेष अरु सारद। बरनि पवनसुत कीरति नीकी।।1।।#आरति श्रीरामायणजी की। कीरति कलित ललित सिय पी की।।##गावत बेद पुरान अष्टदस। छओ सास्त्र सब ग्रंथन को रस।।#मुनि जन धन संतन को सरबस। सार अंस संमत सबही की।।2।।#आरति श्रीरामायणजी की। कीरति कलित ललित सिय पी की।।##गावत संतत संभु भवानी। अरु घटसंभव मुनि बिग्यानी।।#ब्यास आदि कबिबर्ज बखानी। कागभुसुंडि गरुड के ही की।।3।।#आरति श्रीरामायणजी की। कीरति कलित ललित सिय पी की।।##कलिमल हरनि बिषय रस फीकी। सुभग सिंगार मुक्ति जुबती की।।#दलन रोग भव मूरि अमी की। तात मात सब बिधि तुलसी की।।4।।#आरति श्रीरामायणजी की। कीरति कलित ललित सिय पी की।।"},
			{"seq":"3", "heading":"(श्री रामचरितमानस समाप्त)", "data":""}
        ]
    }
]