[
    {
        "id":1,
        "name": "BALKAND",
        "displayname":"बालकाण्ड",
        "config": {"itemsPerPage":4,"currentPage":1},
        "page": [
            {"seq":"1", "heading":"श्लोक", "data":"वर्णानामर्थसंघानां रसानां छन्दसामपि।#मङ्गलानां च कर्त्तारौ वन्दे वाणीविनायकौ।।1।।#भवानीशङ्करौ वन्दे श्रद्धाविश्वासरूपिणौ।#याभ्यां विना न पश्यन्ति सिद्धाःस्वान्तःस्थमीश्वरम्।।2।।#वन्दे बोधमयं नित्यं गुरुं शङ्कररूपिणम्।#यमाश्रितो हि वक्रोऽपि चन्द्रः सर्वत्र वन्द्यते।।3।।#सीतारामगुणग्रामपुण्यारण्यविहारिणौ।#वन्दे विशुद्धविज्ञानौ कबीश्वरकपीश्वरौ।।4।।#उद्भवस्थितिसंहारकारिणीं क्लेशहारिणीम्।#सर्वश्रेयस्करीं सीतां नतोऽहं रामवल्लभाम्।।5।।#यन्मायावशवर्तिं विश्वमखिलं ब्रह्मादिदेवासुरा, यत्सत्वादमृषैव भाति सकलं रज्जौ यथाहेर्भ्रमः।#यत्पादप्लवमेकमेव हि भवाम्भोधेस्तितीर्षावतां, वन्देऽहं तमशेषकारणपरं रामाख्यमीशं हरिम्।।6।।#नानापुराणनिगमागमसम्मतं यद्, रामायणे निगदितं क्वचिदन्यतोऽपि।#स्वान्तःसुखाय तुलसी रघुनाथगाथा-, भाषानिबन्धमतिमञ्जुलमातनोति।।7।।"},
            {"seq":"2", "heading":"सोरठा", "data":"जो सुमिरत सिधि होइ गन नायक करिबर बदन।#करउ अनुग्रह सोइ बुद्धि रासि सुभ गुन सदन।।1।।#मूक होइ बाचाल पंगु चढइ गिरिबर गहन।#जासु कृपाँ सो दयाल द्रवउ सकल कलि मल दहन।।2।।#नील सरोरुह स्याम तरुन अरुन बारिज नयन।#करउ सो मम उर धाम सदा छीरसागर सयन।।3।।#कुंद इंदु सम देह उमा रमन करुना अयन।#जाहि दीन पर नेह करउ कृपा मर्दन मयन।।4।।#बंदउ गुरु पद कंज कृपा सिंधु नररूप हरि।#महामोह तम पुंज जासु बचन रबि कर निकर।।5।।"},
            {"seq":"3", "heading":"चौपाई", "data":"बंदउ गुरु पद पदुम परागा। सुरुचि सुबास सरस अनुरागा।।#अमिय मूरिमय चूरन चारू। समन सकल भव रुज परिवारू।।#सुकृति संभु तन बिमल बिभूती। मंजुल मंगल मोद प्रसूती।।#जन मन मंजु मुकुर मल हरनी। किएँ तिलक गुन गन बस करनी।।#श्रीगुर पद नख मनि गन जोती। सुमिरत दिब्य द्रृष्टि हियँ होती।।#दलन मोह तम सो सप्रकासू। बड़े भाग उर आवइ जासू।।#उघरहिं बिमल बिलोचन ही के। मिटहिं दोष दुख भव रजनी के।।#सूझहिं राम चरित मनि मानिक। गुपुत प्रगट जहँ जो जेहि खानिक।।"},
            {"seq":"4", "heading":"दोहा", "data":"जथा सुअंजन अंजि दृग साधक सिद्ध सुजान।#कौतुक देखत सैल बन भूतल भूरि निधान।।1।।"},
            {"seq":"5", "heading":"चौपाई", "data":"गुरु पद रज मृदु मंजुल अंजन। नयन अमिअ दृग दोष बिभंजन।।#तेहिं करि बिमल बिबेक बिलोचन। बरनउँ राम चरित भव मोचन।।#बंदउँ प्रथम महीसुर चरना। मोह जनित संसय सब हरना।।#सुजन समाज सकल गुन खानी। करउँ प्रनाम सप्रेम सुबानी।।#साधु चरित सुभ चरित कपासू। निरस बिसद गुनमय फल जासू।।#जो सहि दुख परछिद्र दुरावा। बंदनीय जेहिं जग जस पावा।।#मुद मंगलमय संत समाजू। जो जग जंगम तीरथराजू।।#राम भक्ति जहँ सुरसरि धारा। सरसइ ब्रह्म बिचार प्रचारा।।#बिधि निषेधमय कलि मल हरनी। करम कथा रबिनंदनि बरनी।।#हरि हर कथा बिराजति बेनी। सुनत सकल मुद मंगल देनी।।#बटु बिस्वास अचल निज धरमा। तीरथराज समाज सुकरमा।।#सबहिं सुलभ सब दिन सब देसा। सेवत सादर समन कलेसा।।#अकथ अलौकिक तीरथराऊ। देइ सद्य फल प्रगट प्रभाऊ।।"}, 
            {"seq":"6", "heading":"दोहा", "data":"सुनि समुझहिं जन मुदित मन मज्जहिं अति अनुराग।#लहहिं चारि फल अछत तनु साधु समाज प्रयाग।।2।।"},
            {"seq":"7", "heading":"चौपाई", "data":"मज्जन फल पेखिअ ततकाला। काक होहिं पिक बकउ मराला।।#सुनि आचरज करै जनि कोई। सतसंगति महिमा नहिं गोई।।#बालमीक नारद घटजोनी। निज निज मुखनि कही निज होनी।।#जलचर थलचर नभचर नाना। जे जड़ चेतन जीव जहाना।।#मति कीरति गति भूति भलाई। जब जेहिं जतन जहाँ जेहिं पाई।।#सो जानब सतसंग प्रभाऊ। लोकहुँ बेद न आन उपाऊ।।#बिनु सतसंग बिबेक न होई। राम कृपा बिनु सुलभ न सोई।।#सतसंगत मुद मंगल मूला। सोइ फल सिधि सब साधन फूला।।#सठ सुधरहिं सतसंगति पाई। पारस परस कुधात सुहाई।।#बिधि बस सुजन कुसंगत परहीं। फनि मनि सम निज गुन अनुसरहीं।।#बिधि हरि हर कबि कोबिद बानी। कहत साधु महिमा सकुचानी।।#सो मो सन कहि जात न कैसें। साक बनिक मनि गुन गन जैसें।।"}, 
            {"seq":"8", "heading":"दोहा", "data":"बंदउँ संत समान चित हित अनहित नहिं कोइ।#अंजलि गत सुभ सुमन जिमि सम सुगंध कर दोइ।।3(क)।।#संत सरल चित जगत हित जानि सुभाउ सनेहु।#बालबिनय सुनि करि कृपा राम चरन रति देहु।।3(ख)।।"},
            {"seq":"9", "heading":"चौपाई", "data":"बहुरि बंदि खल गन सतिभाएँ। जे बिनु काज दाहिनेहु बाएँ।।#पर हित हानि लाभ जिन्ह केरें। उजरें हरष बिषाद बसेरें।।#हरि हर जस राकेस राहु से। पर अकाज भट सहसबाहु से।।#जे पर दोष लखहिं सहसाखी। पर हित घृत जिन्ह के मन माखी।।#तेज कृसानु रोष महिषेसा। अघ अवगुन धन धनी धनेसा।।#उदय केत सम हित सबही के। कुंभकरन सम सोवत नीके।।#पर अकाजु लगि तनु परिहरहीं। जिमि हिम उपल कृषी दलि गरहीं।।#बंदउँ खल जस सेष सरोषा। सहस बदन बरनइ पर दोषा।।#पुनि प्रनवउँ पृथुराज समाना। पर अघ सुनइ सहस दस काना।।#बहुरि सक्र सम बिनवउँ तेही। संतत सुरानीक हित जेही।।#बचन बज्र जेहि सदा पिआरा। सहस नयन पर दोष निहारा।।"},
            {"seq":"10", "heading":"दोहा", "data":"उदासीन अरि मीत हित सुनत जरहिं खल रीति।#जानि पानि जुग जोरि जन बिनती करइ सप्रीति।।4।।"}, 
            {"seq":"11", "heading":"चौपाई", "data":"मैं अपनी दिसि कीन्ह निहोरा। तिन्ह निज ओर न लाउब भोरा।।#बायस पलिअहिं अति अनुरागा। होहिं निरामिष कबहुँ कि कागा।।#बंदउँ संत असज्जन चरना। दुखप्रद उभय बीच कछु बरना।।#बिछुरत एक प्रान हरि लेहीं। मिलत एक दुख दारुन देहीं।।#उपजहिं एक संग जग माहीं। जलज जोंक जिमि गुन बिलगाहीं।।#सुधा सुरा सम साधू असाधू। जनक एक जग जलधि अगाधू।।#भल अनभल निज निज करतूती। लहत सुजस अपलोक बिभूती।।#सुधा सुधाकर सुरसरि साधू। गरल अनल कलिमल सरि ब्याधू।।#गुन अवगुन जानत सब कोई। जो जेहि भाव नीक तेहि सोई।।"},
            {"seq":"12", "heading":"दोहा", "data":"भलो भलाइहि पै लहइ लहइ निचाइहि नीचु।#सुधा सराहिअ अमरताँ गरल सराहिअ मीचु।।5।।"}, 
            {"seq":"13", "heading":"चौपाई", "data":"खल अघ अगुन साधू गुन गाहा। उभय अपार उदधि अवगाहा।।#तेहि तें कछु गुन दोष बखाने। संग्रह त्याग न बिनु पहिचाने।।#भलेउ पोच सब बिधि उपजाए। गनि गुन दोष बेद बिलगाए।।#कहहिं बेद इतिहास पुराना। बिधि प्रपंचु गुन अवगुन साना।।#दुख सुख पाप पुन्य दिन राती। साधु असाधु सुजाति कुजाती।।#दानव देव ऊँच अरु नीचू। अमिअ सुजीवनु माहुरु मीचू।।#माया ब्रह्म जीव जगदीसा। लच्छि अलच्छि रंक अवनीसा।।#कासी मग सुरसरि क्रमनासा। मरु मारव महिदेव गवासा।।#सरग नरक अनुराग बिरागा। निगमागम गुन दोष बिभागा।।"},
            {"seq":"14", "heading":"दोहा", "data":"जड़ चेतन गुन दोषमय बिस्व कीन्ह करतार।#संत हंस गुन गहहिं पय परिहरि बारि बिकार।।6।।"},
            {"seq":"15", "heading":"चौपाई", "data":"अस बिबेक जब देइ बिधाता। तब तजि दोष गुनहिं मनु राता।।#काल सुभाउ करम बरिआई। भलेउ प्रकृति बस चुकइ भलाई।।#सो सुधारि हरिजन जिमि लेहीं। दलि दुख दोष बिमल जसु देहीं।।#खलउ करहिं भल पाइ सुसंगू। मिटइ न मलिन सुभाउ अभंगू।।#लखि सुबेष जग बंचक जेऊ। बेष प्रताप पूजिअहिं तेऊ।।#उधरहिं अंत न होइ निबाहू। कालनेमि जिमि रावन राहू।।#किएहुँ कुबेष साधु सनमानू। जिमि जग जामवंत हनुमानू।।#हानि कुसंग सुसंगति लाहू। लोकहुँ बेद बिदित सब काहू।।#गगन चढ़इ रज पवन प्रसंगा। कीचहिं मिलइ नीच जल संगा।।#साधु असाधु सदन सुक सारीं। सुमिरहिं राम देहिं गनि गारी।।#धूम कुसंगति कारिख होई। लिखिअ पुरान मंजु मसि सोई।।#सोइ जल अनल अनिल संघाता। होइ जलद जग जीवन दाता।।"}, 
            {"seq":"16", "heading":"दोहा", "data":"ग्रह भेषज जल पवन पट पाइ कुजोग सुजोग।#होहि कुबस्तु सुबस्तु जग लखहिं सुलच्छन लोग।।7(क)।।#सम प्रकास तम पाख दुहुँ नाम भेद बिधि कीन्ह।#ससि सोषक पोषक समुझि जग जस अपजस दीन्ह।।7(ख)।।#जड़ चेतन जग जीव जत सकल राममय जानि।#बंदउँ सब के पद कमल सदा जोरि जुग पानि।।7(ग)।।#देव दनुज नर नाग खग प्रेत पितर गंधर्ब।#बंदउँ किंनर रजनिचर कृपा करहु अब सर्ब।।7(घ)।।"},
            {"seq":"17", "heading":"चौपाई", "data":"आकर चारि लाख चौरासी। जाति जीव जल थल नभ बासी।।#सीय राममय सब जग जानी। करउँ प्रनाम जोरि जुग पानी।।#जानि कृपाकर किंकर मोहू। सब मिलि करहु छाड़ि छल छोहू।।#निज बुधि बल भरोस मोहि नाहीं। तातें बिनय करउँ सब पाही।।#करन चहउँ रघुपति गुन गाहा। लघु मति मोरि चरित अवगाहा।।#सूझ न एकउ अंग उपाऊ। मन मति रंक मनोरथ राऊ।।#मति अति नीच ऊँचि रुचि आछी। चहिअ अमिअ जग जुरइ न छाछी।।#छमिहहिं सज्जन मोरि ढिठाई। सुनिहहिं बालबचन मन लाई।।#जौ बालक कह तोतरि बाता। सुनहिं मुदित मन पितु अरु माता।।#हँसिहहि कूर कुटिल कुबिचारी। जे पर दूषन भूषनधारी।।#निज कवित केहि लाग न नीका। सरस होउ अथवा अति फीका।।#जे पर भनिति सुनत हरषाही। ते बर पुरुष बहुत जग नाहीं।।#जग बहु नर सर सरि सम भाई। जे निज बाढ़ि बढ़हिं जल पाई।।#सज्जन सकृत सिंधु सम कोई। देखि पूर बिधु बाढ़इ जोई।।"},
            {"seq":"18", "heading":"दोहा", "data":"भाग छोट अभिलाषु बड़ करउँ एक बिस्वास।#पैहहिं सुख सुनि सुजन सब खल करहहिं उपहास।।8।।"}, 
            {"seq":"19", "heading":"चौपाई", "data":"खल परिहास होइ हित मोरा। काक कहहिं कलकंठ कठोरा।।#हंसहि बक दादुर चातकही। हँसहिं मलिन खल बिमल बतकही।।#कबित रसिक न राम पद नेहू। तिन्ह कहँ सुखद हास रस एहू।।#भाषा भनिति भोरि मति मोरी। हँसिबे जोग हँसें नहिं खोरी।।#प्रभु पद प्रीति न सामुझि नीकी। तिन्हहि कथा सुनि लागहि फीकी।।#हरि हर पद रति मति न कुतरकी। तिन्ह कहुँ मधुर कथा रघुवर की।।#राम भगति भूषित जियँ जानी। सुनिहहिं सुजन सराहि सुबानी।।#कबि न होउँ नहिं बचन प्रबीनू। सकल कला सब बिद्या हीनू।।#आखर अरथ अलंकृति नाना। छंद प्रबंध अनेक बिधाना।।#भाव भेद रस भेद अपारा। कबित दोष गुन बिबिध प्रकारा।।#कबित बिबेक एक नहिं मोरें। सत्य कहउँ लिखि कागद कोरे।।"},
            {"seq":"20", "heading":"दोहा", "data":"भनिति मोरि सब गुन रहित बिस्व बिदित गुन एक।#सो बिचारि सुनिहहिं सुमति जिन्ह कें बिमल बिवेक।।9।।"}, 
			{"seq":"21", "heading":"चौपाई", "data":"एहि महँ रघुपति नाम उदारा। अति पावन पुरान श्रुति सारा।।#मंगल भवन अमंगल हारी। उमा सहित जेहि जपत पुरारी।।#भनिति बिचित्र सुकबि कृत जोऊ। राम नाम बिनु सोह न सोऊ।।#बिधुबदनी सब भाँति सँवारी। सोन न बसन बिना बर नारी।।#सब गुन रहित कुकबि कृत बानी। राम नाम जस अंकित जानी।।#सादर कहहिं सुनहिं बुध ताही। मधुकर सरिस संत गुनग्राही।।#जदपि कबित रस एकउ नाही। राम प्रताप प्रकट एहि माहीं।।#सोइ भरोस मोरें मन आवा। केहिं न सुसंग बडप्पनु पावा।।#धूमउ तजइ सहज करुआई। अगरु प्रसंग सुगंध बसाई।।#भनिति भदेस बस्तु भलि बरनी। राम कथा जग मंगल करनी।।"},
            {"seq":"22", "heading":"छंद", "data":"मंगल करनि कलि मल हरनि तुलसी कथा रघुनाथ की।।#गति कूर कबिता सरित की ज्यों सरित पावन पाथ की।।#प्रभु सुजस संगति भनिति भलि होइहि सुजन मन भावनी।।#भव अंग भूति मसान की सुमिरत सुहावनि पावनी।।"},
            {"seq":"23", "heading":"दोहा", "data":"प्रिय लागिहि अति सबहि मम भनिति राम जस संग।#दारु बिचारु कि करइ कोउ बंदिअ मलय प्रसंग।।10(क)।।#स्याम सुरभि पय बिसद अति गुनद करहिं सब पान।#गिरा ग्राम्य सिय राम जस गावहिं सुनहिं सुजान।।10(ख)।।"},
            {"seq":"24", "heading":"", "data":""},
            {"seq":"25", "heading":"चौपाई", "data":"मनि मानिक मुकुता छबि जैसी। अहि गिरि गज सिर सोह न तैसी।।#नृप किरीट तरुनी तनु पाई। लहहिं सकल सोभा अधिकाई।।#तैसेहिं सुकबि कबित बुध कहहीं। उपजहिं अनत अनत छबि लहहीं।।#भगति हेतु बिधि भवन बिहाई। सुमिरत सारद आवति धाई।।#राम चरित सर बिनु अन्हवाएँ। सो श्रम जाइ न कोटि उपाएँ।।#कबि कोबिद अस हृदयँ बिचारी। गावहिं हरि जस कलि मल हारी।।#कीन्हें प्राकृत जन गुन गाना। सिर धुनि गिरा लगत पछिताना।।#हृदय सिंधु मति सीप समाना। स्वाति सारदा कहहिं सुजाना।।#जौं बरषइ बर बारि बिचारू। होहिं कबित मुकुतामनि चारू।।"},
            {"seq":"26", "heading":"दोहा", "data":"जुगुति बेधि पुनि पोहिअहिं रामचरित बर ताग।#पहिरहिं सज्जन बिमल उर सोभा अति अनुराग।।11।।"},
            {"seq":"27", "heading":"चौपाई", "data":"जे जनमे कलिकाल कराला। करतब बायस बेष मराला।।#चलत कुपंथ बेद मग छाँड़े। कपट कलेवर कलि मल भाँड़ें।।#बंचक भगत कहाइ राम के। किंकर कंचन कोह काम के।।#तिन्ह महँ प्रथम रेख जग मोरी। धींग धरमध्वज धंधक धोरी।।#जौं अपने अवगुन सब कहऊँ। बाढ़इ कथा पार नहिं लहऊँ।।#ताते मैं अति अलप बखाने। थोरे महुँ जानिहहिं सयाने।।#समुझि बिबिधि बिधि बिनती मोरी। कोउ न कथा सुनि देइहि खोरी।।#एतेहु पर करिहहिं जे असंका। मोहि ते अधिक ते जड़ मति रंका।।#कबि न होउँ नहिं चतुर कहावउँ। मति अनुरूप राम गुन गावउँ।।#कहँ रघुपति के चरित अपारा। कहँ मति मोरि निरत संसारा।।#जेहिं मारुत गिरि मेरु उड़ाहीं। कहहु तूल केहि लेखे माहीं।।#समुझत अमित राम प्रभुताई। करत कथा मन अति कदराई।।"}, 
            {"seq":"28", "heading":"दोहा", "data":"सारद सेस महेस बिधि आगम निगम पुरान।#नेति नेति कहि जासु गुन करहिं निरंतर गान।।12।।"},
            {"seq":"29", "heading":"चौपाई", "data":"सब जानत प्रभु प्रभुता सोई। तदपि कहें बिनु रहा न कोई।।#तहाँ बेद अस कारन राखा। भजन प्रभाउ भाँति बहु भाषा।।#एक अनीह अरूप अनामा। अज सच्चिदानंद पर धामा।।#ब्यापक बिस्वरूप भगवाना। तेहिं धरि देह चरित कृत नाना।।#सो केवल भगतन हित लागी। परम कृपाल प्रनत अनुरागी।।#जेहि जन पर ममता अति छोहू। जेहिं करुना करि कीन्ह न कोहू।।#गई बहोर गरीब नेवाजू। सरल सबल साहिब रघुराजू।।#बुध बरनहिं हरि जस अस जानी। करहि पुनीत सुफल निज बानी।।#तेहिं बल मैं रघुपति गुन गाथा। कहिहउँ नाइ राम पद माथा।।#मुनिन्ह प्रथम हरि कीरति गाई। तेहिं मग चलत सुगम मोहि भाई।।"},
            {"seq":"30", "heading":"दोहा", "data":"अति अपार जे सरित बर जौं नृप सेतु कराहिं।#चढि पिपीलिकउ परम लघु बिनु श्रम पारहि जाहिं।।13।।"}, 
            {"seq":"31", "heading":"चौपाई", "data":"एहि प्रकार बल मनहि देखाई। करिहउँ रघुपति कथा सुहाई।।#ब्यास आदि कबि पुंगव नाना। जिन्ह सादर हरि सुजस बखाना।।#चरन कमल बंदउँ तिन्ह केरे। पुरवहुँ सकल मनोरथ मेरे।।#कलि के कबिन्ह करउँ परनामा। जिन्ह बरने रघुपति गुन ग्रामा।।#जे प्राकृत कबि परम सयाने। भाषाँ जिन्ह हरि चरित बखाने।।#भए जे अहहिं जे होइहहिं आगें। प्रनवउँ सबहिं कपट सब त्यागें।।#होहु प्रसन्न देहु बरदानू। साधु समाज भनिति सनमानू।।#जो प्रबंध बुध नहिं आदरहीं। सो श्रम बादि बाल कबि करहीं।।#कीरति भनिति भूति भलि सोई। सुरसरि सम सब कहँ हित होई।।#राम सुकीरति भनिति भदेसा। असमंजस अस मोहि अँदेसा।।#तुम्हरी कृपा सुलभ सोउ मोरे। सिअनि सुहावनि टाट पटोरे।।"},
            {"seq":"32", "heading":"दोहा", "data":"सरल कबित कीरति बिमल सोइ आदरहिं सुजान।#सहज बयर बिसराइ रिपु जो सुनि करहिं बखान।।14(क)।।#सो न होइ बिनु बिमल मति मोहि मति बल अति थोर।#करहु कृपा हरि जस कहउँ पुनि पुनि करउँ निहोर।।14(ख)।।#कबि कोबिद रघुबर चरित मानस मंजु मराल।#बाल बिनय सुनि सुरुचि लखि मोपर होहु कृपाल।।14(ग)।।"},
            {"seq":"33", "heading":"सोरठा", "data":"बंदउँ मुनि पद कंजु रामायन जेहिं निरमयउ।#सखर सुकोमल मंजु दोष रहित दूषन सहित।।14(घ)।।#बंदउँ चारिउ बेद भव बारिधि बोहित सरिस।#जिन्हहि न सपनेहुँ खेद बरनत रघुबर बिसद जसु।।14(ङ)।।#बंदउँ बिधि पद रेनु भव सागर जेहि कीन्ह जहँ।#संत सुधा ससि धेनु प्रगटे खल बिष बारुनी।।14(च)।।"}, 
            {"seq":"34", "heading":"दोहा", "data":"बिबुध बिप्र बुध ग्रह चरन बंदि कहउँ कर जोरि।#होइ प्रसन्न पुरवहु सकल मंजु मनोरथ मोरि।।14(छ)।।"},
            {"seq":"35", "heading":"चौपाई", "data":"पुनि बंदउँ सारद सुरसरिता। जुगल पुनीत मनोहर चरिता।।#मज्जन पान पाप हर एका। कहत सुनत एक हर अबिबेका।।#गुर पितु मातु महेस भवानी। प्रनवउँ दीनबंधु दिन दानी।।#सेवक स्वामि सखा सिय पी के। हित निरुपधि सब बिधि तुलसीके।।#कलि बिलोकि जग हित हर गिरिजा। साबर मंत्र जाल जिन्ह सिरिजा।।#अनमिल आखर अरथ न जापू। प्रगट प्रभाउ महेस प्रतापू।।#सो उमेस मोहि पर अनुकूला। करिहिं कथा मुद मंगल मूला।।#सुमिरि सिवा सिव पाइ पसाऊ। बरनउँ रामचरित चित चाऊ।।#भनिति मोरि सिव कृपाँ बिभाती। ससि समाज मिलि मनहुँ सुराती।।#जे एहि कथहि सनेह समेता। कहिहहिं सुनिहहिं समुझि सचेता।।#होइहहिं राम चरन अनुरागी। कलि मल रहित सुमंगल भागी।।"},
            {"seq":"36", "heading":"दोहा", "data":"सपनेहुँ साचेहुँ मोहि पर जौं हर गौरि पसाउ।#तौ फुर होउ जो कहेउँ सब भाषा भनिति प्रभाउ।।15।।"},
            {"seq":"37", "heading":"चौपाई", "data":"बंदउँ अवध पुरी अति पावनि। सरजू सरि कलि कलुष नसावनि।।#प्रनवउँ पुर नर नारि बहोरी। ममता जिन्ह पर प्रभुहि न थोरी।।#सिय निंदक अघ ओघ नसाए। लोक बिसोक बनाइ बसाए।।#बंदउँ कौसल्या दिसि प्राची। कीरति जासु सकल जग माची।।#प्रगटेउ जहँ रघुपति ससि चारू। बिस्व सुखद खल कमल तुसारू।।#दसरथ राउ सहित सब रानी। सुकृत सुमंगल मूरति मानी।।#करउँ प्रनाम करम मन बानी। करहु कृपा सुत सेवक जानी।।#जिन्हहि बिरचि बड़ भयउ बिधाता। महिमा अवधि राम पितु माता।।"}, 
            {"seq":"38", "heading":"सोरठा", "data":"बंदउँ अवध भुआल सत्य प्रेम जेहि राम पद।#बिछुरत दीनदयाल प्रिय तनु तृन इव परिहरेउ।।16।।"},
            {"seq":"39", "heading":"चौपाई", "data":"प्रनवउँ परिजन सहित बिदेहू। जाहि राम पद गूढ़ सनेहू।।#जोग भोग महँ राखेउ गोई। राम बिलोकत प्रगटेउ सोई।।#प्रनवउँ प्रथम भरत के चरना। जासु नेम ब्रत जाइ न बरना।।#राम चरन पंकज मन जासू। लुबुध मधुप इव तजइ न पासू।।#बंदउँ लछिमन पद जलजाता। सीतल सुभग भगत सुख दाता।।#रघुपति कीरति बिमल पताका। दंड समान भयउ जस जाका।।#सेष सहस्त्रसीस जग कारन। जो अवतरेउ भूमि भय टारन।।#सदा सो सानुकूल रह मो पर। कृपासिंधु सौमित्रि गुनाकर।।#रिपुसूदन पद कमल नमामी। सूर सुसील भरत अनुगामी।।#महावीर बिनवउँ हनुमाना। राम जासु जस आप बखाना।।"},
            {"seq":"40", "heading":"सोरठा", "data":"प्रनवउँ पवनकुमार खल बन पावक ग्यानधन।#जासु हृदय आगार बसहिं राम सर चाप धर।।17।।"}, 
            {"seq":"41", "heading":"चौपाई", "data":"कपिपति रीछ निसाचर राजा। अंगदादि जे कीस समाजा।।#बंदउँ सब के चरन सुहाए। अधम सरीर राम जिन्ह पाए।।#रघुपति चरन उपासक जेते। खग मृग सुर नर असुर समेते।।#बंदउँ पद सरोज सब केरे। जे बिनु काम राम के चेरे।।#सुक सनकादि भगत मुनि नारद। जे मुनिबर बिग्यान बिसारद।।#प्रनवउँ सबहिं धरनि धरि सीसा। करहु कृपा जन जानि मुनीसा।।#जनकसुता जग जननि जानकी। अतिसय प्रिय करुना निधान की।।#ताके जुग पद कमल मनावउँ। जासु कृपाँ निरमल मति पावउँ।।#पुनि मन बचन कर्म रघुनायक। चरन कमल बंदउँ सब लायक।।#राजिवनयन धरें धनु सायक। भगत बिपति भंजन सुख दायक।।"},
            {"seq":"42", "heading":"दोहा", "data":"गिरा अरथ जल बीचि सम कहिअत भिन्न न भिन्न।#बदउँ सीता राम पद जिन्हहि परम प्रिय खिन्न।।18।।"},
            {"seq":"43", "heading":"चौपाई", "data":"बंदउँ नाम राम रघुवर को। हेतु कृसानु भानु हिमकर को।।#बिधि हरि हरमय बेद प्रान सो। अगुन अनूपम गुन निधान सो।।#महामंत्र जोइ जपत महेसू। कासीं मुकुति हेतु उपदेसू।।#महिमा जासु जान गनराउ। प्रथम पूजिअत नाम प्रभाऊ।।#जान आदिकबि नाम प्रतापू। भयउ सुद्ध करि उलटा जापू।।#सहस नाम सम सुनि सिव बानी। जपि जेई पिय संग भवानी।।#हरषे हेतु हेरि हर ही को। किय भूषन तिय भूषन ती को।।#नाम प्रभाउ जान सिव नीको। कालकूट फलु दीन्ह अमी को।।"}, 
            {"seq":"44", "heading":"दोहा", "data":"बरषा रितु रघुपति भगति तुलसी सालि सुदास।।#राम नाम बर बरन जुग सावन भादव मास।।19।।"},
            {"seq":"45", "heading":"चौपाई", "data":"आखर मधुर मनोहर दोऊ। बरन बिलोचन जन जिय जोऊ।।#सुमिरत सुलभ सुखद सब काहू। लोक लाहु परलोक निबाहू।।#कहत सुनत सुमिरत सुठि नीके। राम लखन सम प्रिय तुलसी के।।#बरनत बरन प्रीति बिलगाती। ब्रह्म जीव सम सहज सँघाती।।#नर नारायन सरिस सुभ्राता। जग पालक बिसेषि जन त्राता।।#भगति सुतिय कल करन बिभूषन। जग हित हेतु बिमल बिधु पूषन।।#स्वाद तोष सम सुगति सुधा के। कमठ सेष सम धर बसुधा के।।#जन मन मंजु कंज मधुकर से। जीह जसोमति हरि हलधर से।।"},
            {"seq":"46", "heading":"दोहा", "data":"एकु छत्रु एकु मुकुटमनि सब बरननि पर जोउ।#तुलसी रघुबर नाम के बरन बिराजत दोउ।।20।।"},
            {"seq":"47", "heading":"चौपाई", "data":"समुझत सरिस नाम अरु नामी। प्रीति परसपर प्रभु अनुगामी।।#नाम रूप दुइ ईस उपाधी। अकथ अनादि सुसामुझि साधी।।#को बड़ छोट कहत अपराधू। सुनि गुन भेद समुझिहहिं साधू।।#देखिअहिं रूप नाम आधीना। रूप ग्यान नहिं नाम बिहीना।।#रूप बिसेष नाम बिनु जानें। करतल गत न परहिं पहिचानें।।#सुमिरिअ नाम रूप बिनु देखें। आवत हृदयँ सनेह बिसेषें।।#नाम रूप गति अकथ कहानी। समुझत सुखद न परति बखानी।।#अगुन सगुन बिच नाम सुसाखी। उभय प्रबोधक चतुर दुभाषी।।"}, 
            {"seq":"48", "heading":"दोहा", "data":"राम नाम मनिदीप धरु जीह देहरी द्वार।#तुलसी भीतर बाहेरहुँ जौं चाहसि उजिआर।।21।।"},
            {"seq":"49", "heading":"चौपाई", "data":"नाम जीहँ जपि जागहिं जोगी। बिरति बिरंचि प्रपंच बियोगी।।#ब्रह्मसुखहि अनुभवहिं अनूपा। अकथ अनामय नाम न रूपा।।#जाना चहहिं गूढ़ गति जेऊ। नाम जीहँ जपि जानहिं तेऊ।।#साधक नाम जपहिं लय लाएँ। होहिं सिद्ध अनिमादिक पाएँ।।#जपहिं नामु जन आरत भारी। मिटहिं कुसंकट होहिं सुखारी।।#राम भगत जग चारि प्रकारा। सुकृती चारिउ अनघ उदारा।।#चहू चतुर कहुँ नाम अधारा। ग्यानी प्रभुहि बिसेषि पिआरा।।#चहुँ जुग चहुँ श्रुति ना प्रभाऊ। कलि बिसेषि नहिं आन उपाऊ।।"},
            {"seq":"50", "heading":"दोहा", "data":"सकल कामना हीन जे राम भगति रस लीन।#नाम सुप्रेम पियूष हद तिन्हहुँ किए मन मीन।।22।।"}, 
            {"seq":"51", "heading":"चौपाई", "data":"अगुन सगुन दुइ ब्रह्म सरूपा। अकथ अगाध अनादि अनूपा।।#मोरें मत बड़ नामु दुहू तें। किए जेहिं जुग निज बस निज बूतें।।#प्रोढ़ि सुजन जनि जानहिं जन की। कहउँ प्रतीति प्रीति रुचि मन की।।#एकु दारुगत देखिअ एकू। पावक सम जुग ब्रह्म बिबेकू।।#उभय अगम जुग सुगम नाम तें। कहेउँ नामु बड़ ब्रह्म राम तें।।#ब्यापकु एकु ब्रह्म अबिनासी। सत चेतन धन आनँद रासी।।#अस प्रभु हृदयँ अछत अबिकारी। सकल जीव जग दीन दुखारी।।#नाम निरूपन नाम जतन तें। सोउ प्रगटत जिमि मोल रतन तें।।"},
            {"seq":"52", "heading":"दोहा", "data":"निरगुन तें एहि भाँति बड़ नाम प्रभाउ अपार।#कहउँ नामु बड़ राम तें निज बिचार अनुसार।।23।।"},
            {"seq":"53", "heading":"चौपाई", "data":"राम भगत हित नर तनु धारी। सहि संकट किए साधु सुखारी।।#नामु सप्रेम जपत अनयासा। भगत होहिं मुद मंगल बासा।।#राम एक तापस तिय तारी। नाम कोटि खल कुमति सुधारी।।#रिषि हित राम सुकेतुसुता की। सहित सेन सुत कीन्ह बिबाकी।।#सहित दोष दुख दास दुरासा। दलइ नामु जिमि रबि निसि नासा।।#भंजेउ राम आपु भव चापू। भव भय भंजन नाम प्रतापू।।#दंडक बनु प्रभु कीन्ह सुहावन। जन मन अमित नाम किए पावन।।।#निसिचर निकर दले रघुनंदन। नामु सकल कलि कलुष निकंदन।।"}, 
            {"seq":"54", "heading":"दोहा", "data":"सबरी गीध सुसेवकनि सुगति दीन्हि रघुनाथ।#नाम उधारे अमित खल बेद बिदित गुन गाथ।।24।।"},
            {"seq":"55", "heading":"चौपाई", "data":"राम सुकंठ बिभीषन दोऊ। राखे सरन जान सबु कोऊ।।#नाम गरीब अनेक नेवाजे। लोक बेद बर बिरिद बिराजे।।#राम भालु कपि कटकु बटोरा। सेतु हेतु श्रमु कीन्ह न थोरा।।#नामु लेत भवसिंधु सुखाहीं। करहु बिचारु सुजन मन माहीं।।#राम सकुल रन रावनु मारा। सीय सहित निज पुर पगु धारा।।#राजा रामु अवध रजधानी। गावत गुन सुर मुनि बर बानी।।#सेवक सुमिरत नामु सप्रीती। बिनु श्रम प्रबल मोह दलु जीती।।#फिरत सनेहँ मगन सुख अपनें। नाम प्रसाद सोच नहिं सपनें।।"},
            {"seq":"56", "heading":"दोहा", "data":"ब्रह्म राम तें नामु बड़ बर दायक बर दानि।#रामचरित सत कोटि महँ लिय महेस जियँ जानि।।25।।#!! मासपारायण, पहला विश्राम !!"},
            {"seq":"57", "heading":"चौपाई", "data":"नाम प्रसाद संभु अबिनासी। साजु अमंगल मंगल रासी।।#सुक सनकादि सिद्ध मुनि जोगी। नाम प्रसाद ब्रह्मसुख भोगी।।#नारद जानेउ नाम प्रतापू। जग प्रिय हरि हरि हर प्रिय आपू।।#नामु जपत प्रभु कीन्ह प्रसादू। भगत सिरोमनि भे प्रहलादू।।#ध्रुवँ सगलानि जपेउ हरि नाऊँ। पायउ अचल अनूपम ठाऊँ।।#सुमिरि पवनसुत पावन नामू। अपने बस करि राखे रामू।।#अपतु अजामिलु गजु गनिकाऊ। भए मुकुत हरि नाम प्रभाऊ।।#कहौं कहाँ लगि नाम बड़ाई। रामु न सकहिं नाम गुन गाई।।"}, 
            {"seq":"58", "heading":"दोहा", "data":"नामु राम को कलपतरु कलि कल्यान निवासु।#जो सुमिरत भयो भाँग तें तुलसी तुलसीदासु।।26।।"},
            {"seq":"59", "heading":"चौपाई", "data":"चहुँ जुग तीनि काल तिहुँ लोका। भए नाम जपि जीव बिसोका।।#बेद पुरान संत मत एहू। सकल सुकृत फल राम सनेहू।।#ध्यानु प्रथम जुग मखबिधि दूजें। द्वापर परितोषत प्रभु पूजें।।#कलि केवल मल मूल मलीना। पाप पयोनिधि जन जन मीना।।#नाम कामतरु काल कराला। सुमिरत समन सकल जग जाला।।#राम नाम कलि अभिमत दाता। हित परलोक लोक पितु माता।।#नहिं कलि करम न भगति बिबेकू। राम नाम अवलंबन एकू।।#कालनेमि कलि कपट निधानू। नाम सुमति समरथ हनुमानू।।"},
            {"seq":"60", "heading":"दोहा", "data":"राम नाम नरकेसरी कनककसिपु कलिकाल।#जापक जन प्रहलाद जिमि पालिहि दलि सुरसाल।।27।।"}, 
            {"seq":"61", "heading":"चौपाई", "data":"भायँ कुभायँ अनख आलसहूँ। नाम जपत मंगल दिसि दसहूँ।।#सुमिरि सो नाम राम गुन गाथा। करउँ नाइ रघुनाथहि माथा।।#मोरि सुधारिहि सो सब भाँती। जासु कृपा नहिं कृपाँ अघाती।।#राम सुस्वामि कुसेवकु मोसो। निज दिसि दैखि दयानिधि पोसो।।#लोकहुँ बेद सुसाहिब रीतीं। बिनय सुनत पहिचानत प्रीती।।#गनी गरीब ग्रामनर नागर। पंडित मूढ़ मलीन उजागर।।#सुकबि कुकबि निज मति अनुहारी। नृपहि सराहत सब नर नारी।।#साधु सुजान सुसील नृपाला। ईस अंस भव परम कृपाला।।#सुनि सनमानहिं सबहि सुबानी। भनिति भगति नति गति पहिचानी।।#यह प्राकृत महिपाल सुभाऊ। जान सिरोमनि कोसलराऊ।।#रीझत राम सनेह निसोतें। को जग मंद मलिनमति मोतें।।"},
            {"seq":"62", "heading":"दोहा", "data":"सठ सेवक की प्रीति रुचि रखिहहिं राम कृपालु।#उपल किए जलजान जेहिं सचिव सुमति कपि भालु।।28(क)।।#हौहु कहावत सबु कहत राम सहत उपहास।#साहिब सीतानाथ सो सेवक तुलसीदास।।28(ख)।।"},
            {"seq":"63", "heading":"चौपाई", "data":"अति बड़ि मोरि ढिठाई खोरी। सुनि अघ नरकहुँ नाक सकोरी।।#समुझि सहम मोहि अपडर अपनें। सो सुधि राम कीन्हि नहिं सपनें।।#सुनि अवलोकि सुचित चख चाही। भगति मोरि मति स्वामि सराही।।#कहत नसाइ होइ हियँ नीकी। रीझत राम जानि जन जी की।।#रहति न प्रभु चित चूक किए की। करत सुरति सय बार हिए की।।#जेहिं अघ बधेउ ब्याध जिमि बाली। फिरि सुकंठ सोइ कीन्ह कुचाली।।#सोइ करतूति बिभीषन केरी। सपनेहुँ सो न राम हियँ हेरी।।#ते भरतहि भेंटत सनमाने। राजसभाँ रघुबीर बखाने।।"}, 
            {"seq":"64", "heading":"दोहा", "data":"प्रभु तरु तर कपि डार पर ते किए आपु समान।।#तुलसी कहूँ न राम से साहिब सीलनिधान।।29(क)।।#राम निकाईं रावरी है सबही को नीक।#जों यह साँची है सदा तौ नीको तुलसीक।।29(ख)।।#एहि बिधि निज गुन दोष कहि सबहि बहुरि सिरु नाइ।#बरनउँ रघुबर बिसद जसु सुनि कलि कलुष नसाइ।।29(ग)।।"},
            {"seq":"65", "heading":"चौपाई", "data":"जागबलिक जो कथा सुहाई। भरद्वाज मुनिबरहि सुनाई।।#कहिहउँ सोइ संबाद बखानी। सुनहुँ सकल सज्जन सुखु मानी।।#संभु कीन्ह यह चरित सुहावा। बहुरि कृपा करि उमहि सुनावा।।#सोइ सिव कागभुसुंडिहि दीन्हा। राम भगत अधिकारी चीन्हा।।#तेहि सन जागबलिक पुनि पावा। तिन्ह पुनि भरद्वाज प्रति गावा।।#ते श्रोता बकता समसीला। सवँदरसी जानहिं हरिलीला।।#जानहिं तीनि काल निज ग्याना। करतल गत आमलक समाना।।#औरउ जे हरिभगत सुजाना। कहहिं सुनहिं समुझहिं बिधि नाना।।"},
            {"seq":"66", "heading":"दोहा", "data":"मै पुनि निज गुर सन सुनी कथा सो सूकरखेत।#समुझी नहि तसि बालपन तब अति रहेउँ अचेत।।30(क)।।#श्रोता बकता ग्याननिधि कथा राम कै गूढ़।#किमि समुझौं मै जीव जड़ कलि मल ग्रसित बिमूढ़।।30(ख)।।"},
            {"seq":"67", "heading":"चौपाई", "data":"तदपि कही गुर बारहिं बारा। समुझि परी कछु मति अनुसारा।।#भाषाबद्ध करबि मैं सोई। मोरें मन प्रबोध जेहिं होई।।#जस कछु बुधि बिबेक बल मेरें। तस कहिहउँ हियँ हरि के प्रेरें।।#निज संदेह मोह भ्रम हरनी। करउँ कथा भव सरिता तरनी।।#बुध बिश्राम सकल जन रंजनि। रामकथा कलि कलुष बिभंजनि।।#रामकथा कलि पंनग भरनी। पुनि बिबेक पावक कहुँ अरनी।।#रामकथा कलि कामद गाई। सुजन सजीवनि मूरि सुहाई।।#सोइ बसुधातल सुधा तरंगिनि। भय भंजनि भ्रम भेक भुअंगिनि।।#असुर सेन सम नरक निकंदिनि। साधु बिबुध कुल हित गिरिनंदिनि।।#संत समाज पयोधि रमा सी। बिस्व भार भर अचल छमा सी।।#जम गन मुहँ मसि जग जमुना सी। जीवन मुकुति हेतु जनु कासी।।#रामहि प्रिय पावनि तुलसी सी। तुलसिदास हित हियँ हुलसी सी।।#सिवप्रय मेकल सैल सुता सी। सकल सिद्धि सुख संपति रासी।।#सदगुन सुरगन अंब अदिति सी। रघुबर भगति प्रेम परमिति सी।।"}, 
            {"seq":"68", "heading":"दोहा", "data":"राम कथा मंदाकिनी चित्रकूट चित चारु।#तुलसी सुभग सनेह बन सिय रघुबीर बिहारु।।31।।"},
            {"seq":"69", "heading":"चौपाई", "data":"राम चरित चिंतामनि चारू। संत सुमति तिय सुभग सिंगारू।।#जग मंगल गुन ग्राम राम के। दानि मुकुति धन धरम धाम के।।#सदगुर ग्यान बिराग जोग के। बिबुध बैद भव भीम रोग के।।#जननि जनक सिय राम प्रेम के। बीज सकल ब्रत धरम नेम के।।#समन पाप संताप सोक के। प्रिय पालक परलोक लोक के।।#सचिव सुभट भूपति बिचार के। कुंभज लोभ उदधि अपार के।।#काम कोह कलिमल करिगन के। केहरि सावक जन मन बन के।।#अतिथि पूज्य प्रियतम पुरारि के। कामद घन दारिद दवारि के।।#मंत्र महामनि बिषय ब्याल के। मेटत कठिन कुअंक भाल के।।#हरन मोह तम दिनकर कर से। सेवक सालि पाल जलधर से।।#अभिमत दानि देवतरु बर से। सेवत सुलभ सुखद हरि हर से।।#सुकबि सरद नभ मन उडगन से। रामभगत जन जीवन धन से।।#सकल सुकृत फल भूरि भोग से। जग हित निरुपधि साधु लोग से।।#सेवक मन मानस मराल से। पावक गंग तंरग माल से।।"},
            {"seq":"70", "heading":"दोहा", "data":"कुपथ कुतरक कुचालि कलि कपट दंभ पाषंड।#दहन राम गुन ग्राम जिमि इंधन अनल प्रचंड।।32(क)।।#रामचरित राकेस कर सरिस सुखद सब काहु।#सज्जन कुमुद चकोर चित हित बिसेषि बड़ लाहु।।32(ख)।।"}, 
            {"seq":"71", "heading":"चौपाई", "data":"कीन्हि प्रस्न जेहि भाँति भवानी। जेहि बिधि संकर कहा बखानी।।#सो सब हेतु कहब मैं गाई। कथाप्रबंध बिचित्र बनाई।।#जेहि यह कथा सुनी नहिं होई। जनि आचरजु करैं सुनि सोई।।#कथा अलौकिक सुनहिं जे ग्यानी। नहिं आचरजु करहिं अस जानी।।#रामकथा कै मिति जग नाहीं। असि प्रतीति तिन्ह के मन माहीं।।#नाना भाँति राम अवतारा। रामायन सत कोटि अपारा।।#कलपभेद हरिचरित सुहाए। भाँति अनेक मुनीसन्ह गाए।।#करिअ न संसय अस उर आनी। सुनिअ कथा सारद रति मानी।।"},
            {"seq":"72", "heading":"दोहा", "data":"राम अनंत अनंत गुन अमित कथा बिस्तार।#सुनि आचरजु न मानिहहिं जिन्ह कें बिमल बिचार।।33।।"},
            {"seq":"73", "heading":"चौपाई", "data":"एहि बिधि सब संसय करि दूरी। सिर धरि गुर पद पंकज धूरी।।#पुनि सबही बिनवउँ कर जोरी। करत कथा जेहिं लाग न खोरी।।#सादर सिवहि नाइ अब माथा। बरनउँ बिसद राम गुन गाथा।।#संबत सोरह सै एकतीसा। करउँ कथा हरि पद धरि सीसा।।#नौमी भौम बार मधु मासा। अवधपुरीं यह चरित प्रकासा।।#जेहि दिन राम जनम श्रुति गावहिं। तीरथ सकल तहाँ चलि आवहिं।।#असुर नाग खग नर मुनि देवा। आइ करहिं रघुनायक सेवा।।#जन्म महोत्सव रचहिं सुजाना। करहिं राम कल कीरति गाना।।"}, 
            {"seq":"74", "heading":"दोहा", "data":"मज्जहि सज्जन बृंद बहु पावन सरजू नीर।#जपहिं राम धरि ध्यान उर सुंदर स्याम सरीर।।34।।"},
            {"seq":"75", "heading":"चौपाई", "data":"दरस परस मज्जन अरु पाना। हरइ पाप कह बेद पुराना।।#नदी पुनीत अमित महिमा अति। कहि न सकइ सारद बिमलमति।।#राम धामदा पुरी सुहावनि। लोक समस्त बिदित अति पावनि।।#चारि खानि जग जीव अपारा। अवध तजे तनु नहि संसारा।।#सब बिधि पुरी मनोहर जानी। सकल सिद्धिप्रद मंगल खानी।।#बिमल कथा कर कीन्ह अरंभा। सुनत नसाहिं काम मद दंभा।।#रामचरितमानस एहि नामा। सुनत श्रवन पाइअ बिश्रामा।।#मन करि विषय अनल बन जरई। होइ सुखी जौ एहिं सर परई।।#रामचरितमानस मुनि भावन। बिरचेउ संभु सुहावन पावन।।#त्रिबिध दोष दुख दारिद दावन। कलि कुचालि कुलि कलुष नसावन।।#रचि महेस निज मानस राखा। पाइ सुसमउ सिवा सन भाषा।।#तातें रामचरितमानस बर। धरेउ नाम हियँ हेरि हरषि हर।।#कहउँ कथा सोइ सुखद सुहाई। सादर सुनहु सुजन मन लाई।।"},
            {"seq":"76", "heading":"दोहा", "data":"जस मानस जेहि बिधि भयउ जग प्रचार जेहि हेतु।#अब सोइ कहउँ प्रसंग सब सुमिरि उमा बृषकेतु।।35।।"},
            {"seq":"77", "heading":"चौपाई", "data":"संभु प्रसाद सुमति हियँ हुलसी। रामचरितमानस कबि तुलसी।।#करइ मनोहर मति अनुहारी। सुजन सुचित सुनि लेहु सुधारी।।#सुमति भूमि थल हृदय अगाधू। बेद पुरान उदधि घन साधू।।#बरषहिं राम सुजस बर बारी। मधुर मनोहर मंगलकारी।।#लीला सगुन जो कहहिं बखानी। सोइ स्वच्छता करइ मल हानी।।#प्रेम भगति जो बरनि न जाई। सोइ मधुरता सुसीतलताई।।#सो जल सुकृत सालि हित होई। राम भगत जन जीवन सोई।।#मेधा महि गत सो जल पावन। सकिलि श्रवन मग चलेउ सुहावन।।#भरेउ सुमानस सुथल थिराना। सुखद सीत रुचि चारु चिराना।।"}, 
            {"seq":"78", "heading":"दोहा", "data":"सुठि सुंदर संबाद बर बिरचे बुद्धि बिचारि।#तेइ एहि पावन सुभग सर घाट मनोहर चारि।।36।।"},
            {"seq":"79", "heading":"चौपाई", "data":"सप्त प्रबन्ध सुभग सोपाना। ग्यान नयन निरखत मन माना।।#रघुपति महिमा अगुन अबाधा। बरनब सोइ बर बारि अगाधा।।#राम सीय जस सलिल सुधासम। उपमा बीचि बिलास मनोरम।।#पुरइनि सघन चारु चौपाई। जुगुति मंजु मनि सीप सुहाई।।#छंद सोरठा सुंदर दोहा। सोइ बहुरंग कमल कुल सोहा।।#अरथ अनूप सुमाव सुभासा। सोइ पराग मकरंद सुबासा।।#सुकृत पुंज मंजुल अलि माला। ग्यान बिराग बिचार मराला।।#धुनि अवरेब कबित गुन जाती। मीन मनोहर ते बहुभाँती।।#अरथ धरम कामादिक चारी। कहब ग्यान बिग्यान बिचारी।।#नव रस जप तप जोग बिरागा। ते सब जलचर चारु तड़ागा।।#सुकृती साधु नाम गुन गाना। ते बिचित्र जल बिहग समाना।।#संतसभा चहुँ दिसि अवँराई। श्रद्धा रितु बसंत सम गाई।।#भगति निरुपन बिबिध बिधाना। छमा दया दम लता बिताना।।#सम जम नियम फूल फल ग्याना। हरि पत रति रस बेद बखाना।।#औरउ कथा अनेक प्रसंगा। तेइ सुक पिक बहुबरन बिहंगा।।"},
            {"seq":"80", "heading":"दोहा", "data":"पुलक बाटिका बाग बन सुख सुबिहंग बिहारु।#माली सुमन सनेह जल सींचत लोचन चारु।।37।।"}, 
            {"seq":"81", "heading":"चौपाई", "data":"जे गावहिं यह चरित सँभारे। तेइ एहि ताल चतुर रखवारे।।#सदा सुनहिं सादर नर नारी। तेइ सुरबर मानस अधिकारी।।#अति खल जे बिषई बग कागा। एहिं सर निकट न जाहिं अभागा।।#संबुक भेक सेवार समाना। इहाँ न बिषय कथा रस नाना।।#तेहि कारन आवत हियँ हारे। कामी काक बलाक बिचारे।।#आवत एहिं सर अति कठिनाई। राम कृपा बिनु आइ न जाई।।#कठिन कुसंग कुपंथ कराला। तिन्ह के बचन बाघ हरि ब्याला।।#गृह कारज नाना जंजाला। ते अति दुर्गम सैल बिसाला।।#बन बहु बिषम मोह मद माना। नदीं कुतर्क भयंकर नाना।।"},
            {"seq":"82", "heading":"दोहा", "data":"जे श्रद्धा संबल रहित नहि संतन्ह कर साथ।#तिन्ह कहुँ मानस अगम अति जिन्हहि न प्रिय रघुनाथ।।38।।"},
            {"seq":"83", "heading":"चौपाई", "data":"जौं करि कष्ट जाइ पुनि कोई। जातहिं नींद जुड़ाई होई।।#जड़ता जाड़ बिषम उर लागा। गएहुँ न मज्जन पाव अभागा।।#करि न जाइ सर मज्जन पाना। फिरि आवइ समेत अभिमाना।।#जौं बहोरि कोउ पूछन आवा। सर निंदा करि ताहि बुझावा।।#सकल बिघ्न ब्यापहि नहिं तेही। राम सुकृपाँ बिलोकहिं जेही।।#सोइ सादर सर मज्जनु करई। महा घोर त्रयताप न जरई।।#ते नर यह सर तजहिं न काऊ। जिन्ह के राम चरन भल भाऊ।।#जो नहाइ चह एहिं सर भाई। सो सतसंग करउ मन लाई।।#अस मानस मानस चख चाही। भइ कबि बुद्धि बिमल अवगाही।।#भयउ हृदयँ आनंद उछाहू। उमगेउ प्रेम प्रमोद प्रबाहू।।#चली सुभग कबिता सरिता सो। राम बिमल जस जल भरिता सो।।#सरजू नाम सुमंगल मूला। लोक बेद मत मंजुल कूला।।#नदी पुनीत सुमानस नंदिनि। कलिमल तृन तरु मूल निकंदिनि।।"}, 
            {"seq":"84", "heading":"दोहा", "data":"श्रोता त्रिबिध समाज पुर ग्राम नगर दुहुँ कूल।#संतसभा अनुपम अवध सकल सुमंगल मूल।।39।।"},
            {"seq":"85", "heading":"चौपाई", "data":"रामभगति सुरसरितहि जाई। मिली सुकीरति सरजु सुहाई।।#सानुज राम समर जसु पावन। मिलेउ महानदु सोन सुहावन।।#जुग बिच भगति देवधुनि धारा। सोहति सहित सुबिरति बिचारा।।#त्रिबिध ताप त्रासक तिमुहानी। राम सरुप सिंधु समुहानी।।#मानस मूल मिली सुरसरिही। सुनत सुजन मन पावन करिही।।#बिच बिच कथा बिचित्र बिभागा। जनु सरि तीर तीर बन बागा।।#उमा महेस बिबाह बराती। ते जलचर अगनित बहुभाँती।।#रघुबर जनम अनंद बधाई। भवँर तरंग मनोहरताई।।"},
            {"seq":"86", "heading":"दोहा", "data":"बालचरित चहु बंधु के बनज बिपुल बहुरंग।#नृप रानी परिजन सुकृत मधुकर बारिबिहंग।।40।।"},
            {"seq":"87", "heading":"चौपाई", "data":"सीय स्वयंबर कथा सुहाई। सरित सुहावनि सो छबि छाई।।#नदी नाव पटु प्रस्न अनेका। केवट कुसल उतर सबिबेका।।#सुनि अनुकथन परस्पर होई। पथिक समाज सोह सरि सोई।।#घोर धार भृगुनाथ रिसानी। घाट सुबद्ध राम बर बानी।।#सानुज राम बिबाह उछाहू। सो सुभ उमग सुखद सब काहू।।#कहत सुनत हरषहिं पुलकाहीं। ते सुकृती मन मुदित नहाहीं।।#राम तिलक हित मंगल साजा। परब जोग जनु जुरे समाजा।।#काई कुमति केकई केरी। परी जासु फल बिपति घनेरी।।"}, 
            {"seq":"88", "heading":"दोहा", "data":"समन अमित उतपात सब भरतचरित जपजाग।#कलि अघ खल अवगुन कथन ते जलमल बग काग।।41।।"},
            {"seq":"89", "heading":"चौपाई", "data":"कीरति सरित छहूँ रितु रूरी। समय सुहावनि पावनि भूरी।।#हिम हिमसैलसुता सिव ब्याहू। सिसिर सुखद प्रभु जनम उछाहू।।#बरनब राम बिबाह समाजू। सो मुद मंगलमय रितुराजू।।#ग्रीषम दुसह राम बनगवनू। पंथकथा खर आतप पवनू।।#बरषा घोर निसाचर रारी। सुरकुल सालि सुमंगलकारी।।#राम राज सुख बिनय बड़ाई। बिसद सुखद सोइ सरद सुहाई।।#सती सिरोमनि सिय गुनगाथा। सोइ गुन अमल अनूपम पाथा।।#भरत सुभाउ सुसीतलताई। सदा एकरस बरनि न जाई।।"},
            {"seq":"90", "heading":"दोहा", "data":"अवलोकनि बोलनि मिलनि प्रीति परसपर हास।#भायप भलि चहु बंधु की जल माधुरी सुबास।।42।।"}, 
            {"seq":"91", "heading":"चौपाई", "data":"आरति बिनय दीनता मोरी। लघुता ललित सुबारि न थोरी।।#अदभुत सलिल सुनत गुनकारी। आस पिआस मनोमल हारी।।#राम सुप्रेमहि पोषत पानी। हरत सकल कलि कलुष गलानौ।।#भव श्रम सोषक तोषक तोषा। समन दुरित दुख दारिद दोषा।।#काम कोह मद मोह नसावन। बिमल बिबेक बिराग बढ़ावन।।#सादर मज्जन पान किए तें। मिटहिं पाप परिताप हिए तें।।#जिन्ह एहि बारि न मानस धोए। ते कायर कलिकाल बिगोए।।#तृषित निरखि रबि कर भव बारी। फिरिहहि मृग जिमि जीव दुखारी।।"},
            {"seq":"92", "heading":"दोहा", "data":"मति अनुहारि सुबारि गुन गनि मन अन्हवाइ।#सुमिरि भवानी संकरहि कह कबि कथा सुहाइ।।43(क)।।#अब रघुपति पद पंकरुह हियँ धरि पाइ प्रसाद ।#कहउँ जुगल मुनिबर्ज कर मिलन सुभग संबाद।।43(ख)।।"},
            {"seq":"93", "heading":"चौपाई", "data":"भरद्वाज मुनि बसहिं प्रयागा। तिन्हहि राम पद अति अनुरागा।।#तापस सम दम दया निधाना। परमारथ पथ परम सुजाना।।#माघ मकरगत रबि जब होई। तीरथपतिहिं आव सब कोई।।#देव दनुज किंनर नर श्रेनी। सादर मज्जहिं सकल त्रिबेनीं।।#पूजहि माधव पद जलजाता। परसि अखय बटु हरषहिं गाता।।#भरद्वाज आश्रम अति पावन। परम रम्य मुनिबर मन भावन।।#तहाँ होइ मुनि रिषय समाजा। जाहिं जे मज्जन तीरथराजा।।#मज्जहिं प्रात समेत उछाहा। कहहिं परसपर हरि गुन गाहा।।"}, 
            {"seq":"94", "heading":"दोहा", "data":"ब्रह्म निरूपम धरम बिधि बरनहिं तत्त्व बिभाग।#कहहिं भगति भगवंत कै संजुत ग्यान बिराग।।44।।"},
            {"seq":"95", "heading":"चौपाई", "data":"एहि प्रकार भरि माघ नहाहीं। पुनि सब निज निज आश्रम जाहीं।।#प्रति संबत अति होइ अनंदा। मकर मज्जि गवनहिं मुनिबृंदा।।#एक बार भरि मकर नहाए। सब मुनीस आश्रमन्ह सिधाए।।#जगबालिक मुनि परम बिबेकी। भरव्दाज राखे पद टेकी।।#सादर चरन सरोज पखारे। अति पुनीत आसन बैठारे।।#करि पूजा मुनि सुजस बखानी। बोले अति पुनीत मृदु बानी।।#नाथ एक संसउ बड़ मोरें। करगत बेदतत्व सबु तोरें।।#कहत सो मोहि लागत भय लाजा। जौ न कहउँ बड़ होइ अकाजा।।"},
			{"seq":"96", "heading":"दोहा", "data":"संत कहहि असि नीति प्रभु श्रुति पुरान मुनि गाव।#होइ न बिमल बिबेक उर गुर सन किएँ दुराव।।45।।"},
            {"seq":"97", "heading":"चौपाई", "data":"अस बिचारि प्रगटउँ निज मोहू। हरहु नाथ करि जन पर छोहू।।#रास नाम कर अमित प्रभावा। संत पुरान उपनिषद गावा।।#संतत जपत संभु अबिनासी। सिव भगवान ग्यान गुन रासी।।#आकर चारि जीव जग अहहीं। कासीं मरत परम पद लहहीं।।#सोपि राम महिमा मुनिराया। सिव उपदेसु करत करि दाया।।#रामु कवन प्रभु पूछउँ तोही। कहिअ बुझाइ कृपानिधि मोही।।#एक राम अवधेस कुमारा। तिन्ह कर चरित बिदित संसारा।।#नारि बिरहँ दुखु लहेउ अपारा। भयहु रोषु रन रावनु मारा।।"}, 
            {"seq":"98", "heading":"दोहा", "data":"प्रभु सोइ राम कि अपर कोउ जाहि जपत त्रिपुरारि।#सत्यधाम सर्बग्य तुम्ह कहहु बिबेकु बिचारि।।46।।"},
            {"seq":"99", "heading":"चौपाई", "data":"जैसे मिटै मोर भ्रम भारी। कहहु सो कथा नाथ बिस्तारी।।#जागबलिक बोले मुसुकाई। तुम्हहि बिदित रघुपति प्रभुताई।।#राममगत तुम्ह मन क्रम बानी। चतुराई तुम्हारी मैं जानी।।#चाहहु सुनै राम गुन गूढ़ा। कीन्हिहु प्रस्न मनहुँ अति मूढ़ा।।#तात सुनहु सादर मनु लाई। कहउँ राम कै कथा सुहाई।।#महामोहु महिषेसु बिसाला। रामकथा कालिका कराला।।#रामकथा ससि किरन समाना। संत चकोर करहिं जेहि पाना।।#ऐसेइ संसय कीन्ह भवानी। महादेव तब कहा बखानी।।"},
            {"seq":"100", "heading":"दोहा", "data":"कहउँ सो मति अनुहारि अब उमा संभु संबाद।#भयउ समय जेहि हेतु जेहि सुनु मुनि मिटिहि बिषाद।।47।।"}, 
            {"seq":"101", "heading":"चौपाई", "data":"एक बार त्रेता जुग माहीं। संभु गए कुंभज रिषि पाहीं।।#संग सती जगजननि भवानी। पूजे रिषि अखिलेस्वर जानी।।#रामकथा मुनीबर्ज बखानी। सुनी महेस परम सुखु मानी।।#रिषि पूछी हरिभगति सुहाई। कही संभु अधिकारी पाई।।#कहत सुनत रघुपति गुन गाथा। कछु दिन तहाँ रहे गिरिनाथा।।#मुनि सन बिदा मागि त्रिपुरारी। चले भवन सँग दच्छकुमारी।।#तेहि अवसर भंजन महिभारा। हरि रघुबंस लीन्ह अवतारा।।#पिता बचन तजि राजु उदासी। दंडक बन बिचरत अबिनासी।।"},
            {"seq":"102", "heading":"दोहा", "data":"ह्दयँ बिचारत जात हर केहि बिधि दरसनु होइ।#गुप्त रुप अवतरेउ प्रभु गएँ जान सबु कोइ।।48(क)।।#संकर उर अति छोभु सती न जानहिं मरमु सोइ।#तुलसी दरसन लोभु मन डरु लोचन लालची।।48(ख)।।"},
            {"seq":"103", "heading":"चौपाई", "data":"रावन मरन मनुज कर जाचा। प्रभु बिधि बचनु कीन्ह चह साचा।।#जौं नहिं जाउँ रहइ पछितावा। करत बिचारु न बनत बनावा।।#एहि बिधि भए सोचबस ईसा। तेहि समय जाइ दससीसा।।#लीन्ह नीच मारीचहि संगा। भयउ तुरत सोइ कपट कुरंगा।।#करि छलु मूढ़ हरी बैदेही। प्रभु प्रभाउ तस बिदित न तेही।।#मृग बधि बन्धु सहित हरि आए। आश्रमु देखि नयन जल छाए।।#बिरह बिकल नर इव रघुराई। खोजत बिपिन फिरत दोउ भाई।।#कबहूँ जोग बियोग न जाकें। देखा प्रगट बिरह दुख ताकें।।"}, 
            {"seq":"104", "heading":"दोहा", "data":"अति विचित्र रघुपति चरित जानहिं परम सुजान।#जे मतिमंद बिमोह बस हृदयँ धरहिं कछु आन।।49।।"},
            {"seq":"105", "heading":"चौपाई", "data":"संभु समय तेहि रामहि देखा। उपजा हियँ अति हरपु बिसेषा।।#भरि लोचन छबिसिंधु निहारी। कुसमय जानिन कीन्हि चिन्हारी।।#जय सच्चिदानंद जग पावन। अस कहि चलेउ मनोज नसावन।।#चले जात सिव सती समेता। पुनि पुनि पुलकत कृपानिकेता।।#सतीं सो दसा संभु कै देखी। उर उपजा संदेहु बिसेषी।।#संकरु जगतबंद्य जगदीसा। सुर नर मुनि सब नावत सीसा।।#तिन्ह नृपसुतहि नह परनामा। कहि सच्चिदानंद परधमा।।#भए मगन छबि तासु बिलोकी। अजहुँ प्रीति उर रहति न रोकी।।"},
            {"seq":"106", "heading":"दोहा", "data":"ब्रह्म जो व्यापक बिरज अज अकल अनीह अभेद।#सो कि देह धरि होइ नर जाहि न जानत वेद।। 50।।"},
            {"seq":"107", "heading":"", "data":""},
			{"seq":"108", "heading":"", "data":""},
			{"seq":"109", "heading":"चौपाई", "data":"बिष्नु जो सुर हित नरतनु धारी। सोउ सर्बग्य जथा त्रिपुरारी।।#खोजइ सो कि अग्य इव नारी। ग्यानधाम श्रीपति असुरारी।।#संभुगिरा पुनि मृषा न होई। सिव सर्बग्य जान सबु कोई।।#अस संसय मन भयउ अपारा। होई न हृदयँ प्रबोध प्रचारा।।#जद्यपि प्रगट न कहेउ भवानी। हर अंतरजामी सब जानी।।#सुनहि सती तव नारि सुभाऊ। संसय अस न धरिअ उर काऊ।।#जासु कथा कुभंज रिषि गाई। भगति जासु मैं मुनिहि सुनाई।।#सोउ मम इष्टदेव रघुबीरा। सेवत जाहि सदा मुनि धीरा।।"}, 
            {"seq":"110", "heading":"छंद", "data":"मुनि धीर जोगी सिद्ध संतत बिमल मन जेहि ध्यावहीं।#कहि नेति निगम पुरान आगम जासु कीरति गावहीं।।#सोइ रामु ब्यापक ब्रह्म भुवन निकाय पति माया धनी।#अवतरेउ अपने भगत हित निजतंत्र नित रघुकुलमनि।।"},
            {"seq":"111", "heading":"", "data":""},
            {"seq":"112", "heading":"सोरठा", "data":"लाग न उर उपदेसु जदपि कहेउ सिवँ बार बहु।#बोले बिहसि महेसु हरिमाया बलु जानि जियँ।।51।।"}, 
            {"seq":"113", "heading":"चौपाई", "data":"जौं तुम्हरें मन अति संदेहू। तौ किन जाइ परीछा लेहू।।#तब लगि बैठ अहउँ बटछाहिं। जब लगि तुम्ह ऐहहु मोहि पाही।।#जैसें जाइ मोह भ्रम भारी। करेहु सो जतनु बिबेक बिचारी।।#चलीं सती सिव आयसु पाई। करहिं बिचारु करौं का भाई।।#इहाँ संभु अस मन अनुमाना। दच्छसुता कहुँ नहिं कल्याना।।#मोरेहु कहें न संसय जाहीं। बिधी बिपरीत भलाई नाहीं।।#होइहि सोइ जो राम रचि राखा। को करि तर्क बढ़ावै साखा।।#अस कहि लगे जपन हरिनामा। गई सती जहँ प्रभु सुखधामा।।"},
            {"seq":"114", "heading":"दोहा", "data":"पुनि पुनि हृदयँ विचारु करि धरि सीता कर रुप।#आगें होइ चलि पंथ तेहि जेहिं आवत नरभूप।।52।।"},
            {"seq":"115", "heading":"चौपाई", "data":"लछिमन दीख उमाकृत बेषा चकित भए भ्रम हृदयँ बिसेषा।।#कहि न सकत कछु अति गंभीरा। प्रभु प्रभाउ जानत मतिधीरा।।#सती कपटु जानेउ सुरस्वामी। सबदरसी सब अंतरजामी।।#सुमिरत जाहि मिटइ अग्याना। सोइ सरबग्य रामु भगवाना।।#सती कीन्ह चह तहँहुँ दुराऊ। देखहु नारि सुभाव प्रभाऊ।।#निज माया बलु हृदयँ बखानी। बोले बिहसि रामु मृदु बानी।।#जोरि पानि प्रभु कीन्ह प्रनामू। पिता समेत लीन्ह निज नामू।।#कहेउ बहोरि कहाँ बृषकेतू। बिपिन अकेलि फिरहु केहि हेतू।।"}, 
            {"seq":"116", "heading":"दोहा", "data":"राम बचन मृदु गूढ़ सुनि उपजा अति संकोचु।#सती सभीत महेस पहिं चलीं हृदयँ बड़ सोचु।।53।।"},
            {"seq":"117", "heading":"चौपाई", "data":"मैं संकर कर कहा न माना। निज अग्यानु राम पर आना।।#जाइ उतरु अब देहउँ काहा। उर उपजा अति दारुन दाहा।।#जाना राम सतीं दुखु पावा। निज प्रभाउ कछु प्रगटि जनावा।।#सतीं दीख कौतुकु मग जाता। आगें रामु सहित श्री भ्राता।।#फिरि चितवा पाछें प्रभु देखा। सहित बंधु सिय सुंदर वेषा।।#जहँ चितवहिं तहँ प्रभु आसीना। सेवहिं सिद्ध मुनीस प्रबीना।।#देखे सिव बिधि बिष्नु अनेका। अमित प्रभाउ एक तें एका।।#बंदत चरन करत प्रभु सेवा। बिबिध बेष देखे सब देवा।।"},
            {"seq":"118", "heading":"दोहा", "data":"सती बिधात्री इंदिरा देखीं अमित अनूप।#जेहिं जेहिं बेष अजादि सुर तेहि तेहि तन अनुरूप।।54।।"},
            {"seq":"119", "heading":"चौपाई", "data":"देखे जहँ तहँ रघुपति जेते। सक्तिन्ह सहित सकल सुर तेते।।#जीव चराचर जो संसारा। देखे सकल अनेक प्रकारा।।#पूजहिं प्रभुहि देव बहु बेषा। राम रूप दूसर नहिं देखा।।#अवलोके रघुपति बहुतेरे। सीता सहित न बेष घनेरे।।#सोइ रघुबर सोइ लछिमनु सीता। देखि सती अति भई सभीता।।#हृदय कंप तन सुधि कछु नाहीं। नयन मूदि बैठीं मग माहीं।।#बहुरि बिलोकेउ नयन उघारी। कछु न दीख तहँ दच्छकुमारी।।#पुनि पुनि नाइ राम पद सीसा। चलीं तहाँ जहँ रहे गिरीसा।।"}, 
            {"seq":"120", "heading":"दोहा", "data":"गई समीप महेस तब हँसि पूछी कुसलात।#लीन्ही परीछा कवन बिधि कहहु सत्य सब बात।।55।।#!! मासपारायण, दूसरा विश्राम !!"},
            {"seq":"121", "heading":"चौपाई", "data":"सतीं समुझि रघुबीर प्रभाऊ। भय बस सिव सन कीन्ह दुराऊ।।#कछु न परीछा लीन्हि गोसाई। कीन्ह प्रनामु तुम्हारिहि नाई।।#जो तुम्ह कहा सो मृषा न होई। मोरें मन प्रतीति अति सोई।।#तब संकर देखेउ धरि ध्याना। सतीं जो कीन्ह चरित सब जाना।।#बहुरि राममायहि सिरु नावा। प्रेरि सतिहि जेहिं झूँठ कहावा।।#हरि इच्छा भावी बलवाना। हृदयँ बिचारत संभु सुजाना।।#सतीं कीन्ह सीता कर बेषा। सिव उर भयउ बिषाद बिसेषा।।#जौं अब करउँ सती सन प्रीती। मिटइ भगति पथु होइ अनीती।।"},
            {"seq":"122", "heading":"दोहा", "data":"परम पुनीत न जाइ तजि किएँ प्रेम बड़ पापु।#प्रगटि न कहत महेसु कछु हृदयँ अधिक संतापु।।56।।"}, 
            {"seq":"123", "heading":"चौपाई", "data":"तब संकर प्रभु पद सिरु नावा। सुमिरत रामु हृदयँ अस आवा।।#एहिं तन सतिहि भेट मोहि नाहीं। सिव संकल्पु कीन्ह मन माहीं।।#अस बिचारि संकरु मतिधीरा। चले भवन सुमिरत रघुबीरा।।#चलत गगन भै गिरा सुहाई। जय महेस भलि भगति दृढ़ाई।।#अस पन तुम्ह बिनु करइ को आना। रामभगत समरथ भगवाना।।#सुनि नभगिरा सती उर सोचा। पूछा सिवहि समेत सकोचा।।#कीन्ह कवन पन कहहु कृपाला। सत्यधाम प्रभु दीनदयाला।।#जदपि सतीं पूछा बहु भाँती। तदपि न कहेउ त्रिपुर आराती।।"},
            {"seq":"124", "heading":"दोहा", "data":"सतीं हृदय अनुमान किय सबु जानेउ सर्बग्य।#कीन्ह कपटु मैं संभु सन नारि सहज जड़ अग्य।।57क।।#जलु पय सरिस बिकाइ देखहु प्रीति कि रीति भलि।#बिलग होइ रसु जाइ कपट खटाई परत पुनि॥57 ख॥"},
            {"seq":"125", "heading":"चौपाई", "data":"हृदयँ सोचु समुझत निज करनी। चिंता अमित जाइ नहि बरनी।।#कृपासिंधु सिव परम अगाधा। प्रगट न कहेउ मोर अपराधा।।#संकर रुख अवलोकि भवानी। प्रभु मोहि तजेउ हृदयँ अकुलानी।।#निज अघ समुझि न कछु कहि जाई। तपइ अवाँ इव उर अधिकाई।।#सतिहि ससोच जानि बृषकेतू। कहीं कथा सुंदर सुख हेतू।।#बरनत पंथ बिबिध इतिहासा। बिस्वनाथ पहुँचे कैलासा।।#तहँ पुनि संभु समुझि पन आपन। बैठे बट तर करि कमलासन।।#संकर सहज सरुप सम्हारा। लागि समाधि अखंड अपारा।।"}, 
            {"seq":"126", "heading":"दोहा", "data":"सती बसहि कैलास तब अधिक सोचु मन माहिं।#मरमु न कोऊ जान कछु जुग सम दिवस सिराहिं।।58।।"},
            {"seq":"127", "heading":"चौपाई", "data":"नित नव सोचु सतीं उर भारा। कब जैहउँ दुख सागर पारा।।#मैं जो कीन्ह रघुपति अपमाना। पुनिपति बचनु मृषा करि जाना।।#सो फलु मोहि बिधाताँ दीन्हा। जो कछु उचित रहा सोइ कीन्हा।।#अब बिधि अस बूझिअ नहि तोही। संकर बिमुख जिआवसि मोही।।#कहि न जाई कछु हृदय गलानी। मन महुँ रामाहि सुमिर सयानी।।#जौ प्रभु दीनदयालु कहावा। आरती हरन बेद जसु गावा।।#तौ मैं बिनय करउँ कर जोरी। छूटउ बेगि देह यह मोरी।।#जौं मोरे सिव चरन सनेहू। मन क्रम बचन सत्य ब्रतु एहू।।"},
            {"seq":"128", "heading":"दोहा", "data":"तौ सबदरसी सुनिअ प्रभु करउ सो बेगि उपाइ।#होइ मरनु जेही बिनहिं श्रम दुसह बिपत्ति बिहाइ।।59।।"},
            {"seq":"129", "heading":"चौपाई", "data":"एहि बिधि दुखित प्रजेसकुमारी। अकथनीय दारुन दुखु भारी।।#बीतें संबत सहस सतासी। तजी समाधि संभु अबिनासी।।#राम नाम सिव सुमिरन लागे। जानेउ सतीं जगतपति जागे।।#जाइ संभु पद बंदनु कीन्ही। सनमुख संकर आसनु दीन्हा।।#लगे कहन हरिकथा रसाला। दच्छ प्रजेस भए तेहि काला।।#देखा बिधि बिचारि सब लायक। दच्छहि कीन्ह प्रजापति नायक।।#बड़ अधिकार दच्छ जब पावा। अति अभिमानु हृदयँ तब आवा।।#नहिं कोउ अस जनमा जग माहीं। प्रभुता पाइ जाहि मद नाहीं।।"}, 
            {"seq":"130", "heading":"दोहा", "data":"दच्छ लिए मुनि बोलि सब करन लगे बड़ जाग।#नेवते सादर सकल सुर जे पावत मख भाग।।60।।"},
            {"seq":"131", "heading":"चौपाई", "data":"किंनर नाग सिद्ध गंधर्बा। बधुन्ह समेत चले सुर सर्बा।।#बिष्नु बिरंचि महेसु बिहाई। चले सकल सुर जान बनाई।।#सतीं बिलोके ब्योम बिमाना। जात चले सुंदर बिधि नाना।।#सुर सुंदरी करहिं कल गाना। सुनत श्रवन छूटहिं मुनि ध्याना।।#पूछेउ तब सिवँ कहेउ बखानी। पिता जग्य सुनि कछु हरषानी।।#जौं महेसु मोहि आयसु देहीं। कुछ दिन जाइ रहौं मिस एहीं।।#पति परित्याग हृदय दुखु भारी। कहइ न निज अपराध बिचारी।।#बोली सती मनोहर बानी। भय संकोच प्रेम रस सानी।।"},
            {"seq":"132", "heading":"दोहा", "data":"पिता भवन उत्सव परम जौं प्रभु आयसु होइ।#तौ मै जाउँ कृपायतन सादर देखन सोइ।।61।।"}, 
            {"seq":"133", "heading":"चौपाई", "data":"कहेहु नीक मोरेहुँ मन भावा। यह अनुचित नहिं नेवत पठावा।।#दच्छ सकल निज सुता बोलाई। हमरें बयर तुम्हउ बिसराई।।#ब्रह्मसभाँ हम सन दुखु माना। तेहि तें अजहुँ करहिं अपमाना।।#जौं बिनु बोलें जाहु भवानी। रहइ न सीलु सनेहु न कानी।।#जदपि मित्र प्रभु पितु गुर गेहा। जाइअ बिनु बोलेहुँ न सँदेहा।।#तदपि बिरोध मान जहँ कोई। तहाँ गएँ कल्यानु न होई।।#भाँति अनेक संभु समुझावा। भावी बस न ग्यानु उर आवा।।#कह प्रभु जाहु जो बिनहिं बोलाएँ। नहिं भलि बात हमारे भाएँ।।"},
            {"seq":"134", "heading":"दोहा", "data":"कहि देखा हर जतन बहु रहइ न दच्छकुमारि।#दिए मुख्य गन संग तब बिदा कीन्ह त्रिपुरारि।।62।।"},
            {"seq":"135", "heading":"चौपाई", "data":"पिता भवन जब गई भवानी। दच्छ त्रास काहुँ न सनमानी।।#सादर भलेहिं मिली एक माता। भगिनीं मिलीं बहुत मुसुकाता।।#दच्छ न कछु पूछी कुसलाता। सतिहि बिलोकि जरे सब गाता।।#सतीं जाइ देखेउ तब जागा। कतहुँ न दीख संभु कर भागा।।#तब चित चढ़ेउ जो संकर कहेऊ। प्रभु अपमानु समुझि उर दहेऊ।।#पाछिल दुखु न हृदयँ अस ब्यापा। जस यह भयउ महा परितापा।।#जद्यपि जग दारुन दुख नाना। सब तें कठिन जाति अवमाना।।#समुझि सो सतिहि भयउ अति क्रोधा। बहु बिधि जननीं कीन्ह प्रबोधा।।"}, 
            {"seq":"136", "heading":"दोहा", "data":"सिव अपमानु न जाइ सहि हृदयँ न होइ प्रबोध।#सकल सभहि हठि हटकि तब बोलीं बचन सक्रोध।।63।।"},
            {"seq":"137", "heading":"चौपाई", "data":"सुनहु सभासद सकल मुनिंदा। कही सुनी जिन्ह संकर निंदा।।#सो फलु तुरत लहब सब काहूँ। भली भाँति पछिताब पिताहूँ।।#संत संभु श्रीपति अपबादा। सुनिअ जहाँ तहँ असि मरजादा।।#काटिअ तासु जीभ जो बसाई। श्रवन मूदि न त चलिअ पराई।।#जगदातमा महेसु पुरारी। जगत जनक सब के हितकारी।।#पिता मंदमति निंदत तेही। दच्छ सुक्र संभव यह देही।।#तजिहउँ तुरत देह तेहि हेतू। उर धरि चंद्रमौलि बृषकेतू।।#अस कहि जोग अगिनि तनु जारा। भयउ सकल मख हाहाकारा।।"},
            {"seq":"138", "heading":"दोहा", "data":"सती मरनु सुनि संभु गन लगे करन मख खीस।#जग्य बिधंस बिलोकि भृगु रच्छा कीन्हि मुनीस।।64।।"},
            {"seq":"139", "heading":"चौपाई", "data":"समाचार सब संकर पाए। बीरभद्रु करि कोप पठाए।।#जग्य बिधंस जाइ तिन्ह कीन्हा। सकल सुरन्ह बिधिवत फलु दीन्हा।।#भे जगबिदित दच्छ गति सोई। जसि कछु संभु बिमुख कै होई।।#यह इतिहास सकल जग जानी। ताते मैं संछेप बखानी।।#सतीं मरत हरि सन बरु मागा। जनम जनम सिव पद अनुरागा।।#तेहि कारन हिमगिरि गृह जाई। जनमीं पारबती तनु पाई।।#जब तें उमा सैल गृह जाईं। सकल सिद्धि संपति तहँ छाई।।#जहँ तहँ मुनिन्ह सुआश्रम कीन्हे। उचित बास हिम भूधर दीन्हे।।"}, 
            {"seq":"140", "heading":"दोहा", "data":"सदा सुमन फल सहित सब द्रुम नव नाना जाति।#प्रगटीं सुंदर सैल पर मनि आकर बहु भाँति।।65।।"},
            {"seq":"141", "heading":"चौपाई", "data":"सरिता सब पुनित जलु बहहीं। खग मृग मधुप सुखी सब रहहीं।।#सहज बयरु सब जीवन्ह त्यागा। गिरि पर सकल करहिं अनुरागा।।#सोह सैल गिरिजा गृह आएँ। जिमि जनु रामभगति के पाएँ।।#नित नूतन मंगल गृह तासू। ब्रह्मादिक गावहिं जसु जासू।।#नारद समाचार सब पाए। कौतुकहीं गिरि गेह सिधाए।।#सैलराज बड़ आदर कीन्हा। पद पखारि बर आसनु दीन्हा।।#नारि सहित मुनि पद सिरु नावा। चरन सलिल सबु भवनु सिंचावा।।#निज सौभाग्य बहुत गिरि बरना। सुता बोलि मेली मुनि चरना।।"},
            {"seq":"142", "heading":"दोहा", "data":"त्रिकालग्य सर्बग्य तुम्ह गति सर्बत्र तुम्हारि।।#कहहु सुता के दोष गुन मुनिबर हृदयँ बिचारि।।66।।"}, 
            {"seq":"143", "heading":"चौपाई", "data":"कह मुनि बिहसि गूढ़ मृदु बानी। सुता तुम्हारि सकल गुन खानी।।#सुंदर सहज सुसील सयानी। नाम उमा अंबिका भवानी।।#सब लच्छन संपन्न कुमारी। होइहि संतत पियहि पिआरी।।#सदा अचल एहि कर अहिवाता। एहि तें जसु पैहहिं पितु माता।।#होइहि पूज्य सकल जग माहीं। एहि सेवत कछु दुर्लभ नाहीं।।#एहि कर नामु सुमिरि संसारा। त्रिय चढ़हहिँ पतिब्रत असिधारा।।#सैल सुलच्छन सुता तुम्हारी। सुनहु जे अब अवगुन दुइ चारी।।#अगुन अमान मातु पितु हीना। उदासीन सब संसय छीना।।"},
            {"seq":"144", "heading":"दोहा", "data":"जोगी जटिल अकाम मन नगन अमंगल बेष।।#अस स्वामी एहि कहँ मिलिहि परी हस्त असि रेख।।67।।"},
            {"seq":"145", "heading":"चौपाई", "data":"सुनि मुनि गिरा सत्य जियँ जानी। दुख दंपतिहि उमा हरषानी।।#नारदहुँ यह भेदु न जाना। दसा एक समुझब बिलगाना।।#सकल सखीं गिरिजा गिरि मैना। पुलक सरीर भरे जल नैना।।#होइ न मृषा देवरिषि भाषा। उमा सो बचनु हृदयँ धरि राखा।।#उपजेउ सिव पद कमल सनेहू। मिलन कठिन मन भा संदेहू।।#जानि कुअवसरु प्रीति दुराई। सखी उछँग बैठी पुनि जाई।।#झूठि न होइ देवरिषि बानी। सोचहि दंपति सखीं सयानी।।#उर धरि धीर कहइ गिरिराऊ। कहहु नाथ का करिअ उपाऊ।।"}, 
            {"seq":"146", "heading":"दोहा", "data":"कह मुनीस हिमवंत सुनु जो बिधि लिखा लिलार।#देव दनुज नर नाग मुनि कोउ न मेटनिहार।।68।।"},
            {"seq":"247", "heading":"चौपाई", "data":"तदपि एक मैं कहउँ उपाई। होइ करै जौं दैउ सहाई।।#जस बरु मैं बरनेउँ तुम्ह पाहीं। मिलहि उमहि तस संसय नाहीं।।#जे जे बर के दोष बखाने। ते सब सिव पहि मैं अनुमाने।।#जौं बिबाहु संकर सन होई। दोषउ गुन सम कह सबु कोई।।#जौं अहि सेज सयन हरि करहीं। बुध कछु तिन्ह कर दोषु न धरहीं।।#भानु कृसानु सर्ब रस खाहीं। तिन्ह कहँ मंद कहत कोउ नाहीं।।#सुभ अरु असुभ सलिल सब बहई। सुरसरि कोउ अपुनीत न कहई।।#समरथ कहुँ नहिं दोषु गोसाई। रबि पावक सुरसरि की नाई।।"},
            {"seq":"148", "heading":"दोहा", "data":"जौं अस हिसिषा करहिं नर जड़ि बिबेक अभिमान।#परहिं कलप भरि नरक महुँ जीव कि ईस समान।।69।।"},
            {"seq":"149", "heading":"चौपाई", "data":"सुरसरि जल कृत बारुनि जाना। कबहुँ न संत करहिं तेहि पाना।।#सुरसरि मिलें सो पावन जैसें। ईस अनीसहि अंतरु तैसें।।#संभु सहज समरथ भगवाना। एहि बिबाहँ सब बिधि कल्याना।।#दुराराध्य पै अहहिं महेसू। आसुतोष पुनि किएँ कलेसू।।#जौं तपु करै कुमारि तुम्हारी। भाविउ मेटि सकहिं त्रिपुरारी।।#जद्यपि बर अनेक जग माहीं। एहि कहँ सिव तजि दूसर नाहीं।।#बर दायक प्रनतारति भंजन। कृपासिंधु सेवक मन रंजन।।#इच्छित फल बिनु सिव अवराधे। लहिअ न कोटि जोग जप साधें।।"}, 
            {"seq":"150", "heading":"दोहा", "data":"अस कहि नारद सुमिरि हरि गिरिजहि दीन्हि असीस।#होइहि यह कल्यान अब संसय तजहु गिरीस।।70।।"},
            {"seq":"151", "heading":"चौपाई", "data":"कहि अस ब्रह्मभवन मुनि गयऊ। आगिल चरित सुनहु जस भयऊ।।#पतिहि एकांत पाइ कह मैना। नाथ न मैं समुझे मुनि बैना।।#जौं घरु बरु कुलु होइ अनूपा। करिअ बिबाहु सुता अनुरुपा।।#न त कन्या बरु रहउ कुआरी। कंत उमा मम प्रानपिआरी।।#जौं न मिलहि बरु गिरिजहि जोगू। गिरि जड़ सहज कहिहि सबु लोगू।।#सोइ बिचारि पति करेहु बिबाहू। जेहिं न बहोरि होइ उर दाहू।।#अस कहि परि चरन धरि सीसा। बोले सहित सनेह गिरीसा।।#बरु पावक प्रगटै ससि माहीं। नारद बचनु अन्यथा नाहीं।।"},
            {"seq":"152", "heading":"दोहा", "data":"प्रिया सोचु परिहरहु सबु सुमिरहु श्रीभगवान।#पारबतिहि निरमयउ जेहिं सोइ करिहि कल्यान।।71।।"}, 
            {"seq":"153", "heading":"चौपाई", "data":"अब जौ तुम्हहि सुता पर नेहू। तौ अस जाइ सिखावन देहू।।#करै सो तपु जेहिं मिलहिं महेसू। आन उपायँ न मिटहि कलेसू।।#नारद बचन सगर्भ सहेतू। सुंदर सब गुन निधि बृषकेतू।।#अस बिचारि तुम्ह तजहु असंका। सबहि भाँति संकरु अकलंका।।#सुनि पति बचन हरषि मन माहीं। गई तुरत उठि गिरिजा पाहीं।।#उमहि बिलोकि नयन भरे बारी। सहित सनेह गोद बैठारी।।#बारहिं बार लेति उर लाई। गदगद कंठ न कछु कहि जाई।।#जगत मातु सर्बग्य भवानी। मातु सुखद बोलीं मृदु बानी।।"},
            {"seq":"154", "heading":"दोहा", "data":"सुनहि मातु मैं दीख अस सपन सुनावउँ तोहि।#सुंदर गौर सुबिप्रबर अस उपदेसेउ मोहि।।72।।"},
            {"seq":"155", "heading":"चौपाई", "data":"करहि जाइ तपु सैलकुमारी। नारद कहा सो सत्य बिचारी।।#मातु पितहि पुनि यह मत भावा। तपु सुखप्रद दुख दोष नसावा।।#तपबल रचइ प्रपंच बिधाता। तपबल बिष्नु सकल जग त्राता।।#तपबल संभु करहिं संघारा। तपबल सेषु धरइ महिभारा।।#तप अधार सब सृष्टि भवानी। करहि जाइ तपु अस जियँ जानी।।#सुनत बचन बिसमित महतारी। सपन सुनायउ गिरिहि हँकारी।।#मातु पितुहि बहुबिधि समुझाई। चलीं उमा तप हित हरषाई।।#प्रिय परिवार पिता अरु माता। भए बिकल मुख आव न बाता।।"}, 
            {"seq":"156", "heading":"दोहा", "data":"बेदसिरा मुनि आइ तब सबहि कहा समुझाइ।।#पारबती महिमा सुनत रहे प्रबोधहि पाइ।।73।।"},
            {"seq":"157", "heading":"चौपाई", "data":"उर धरि उमा प्रानपति चरना। जाइ बिपिन लागीं तपु करना।।#अति सुकुमार न तनु तप जोगू। पति पद सुमिरि तजेउ सबु भोगू।।#नित नव चरन उपज अनुरागा। बिसरी देह तपहिं मनु लागा।।#संबत सहस मूल फल खाए। सागु खाइ सत बरष गवाँए।।#कछु दिन भोजनु बारि बतासा। किए कठिन कछु दिन उपबासा।।#बेल पाती महि परइ सुखाई। तीनि सहस संबत सोई खाई।।#पुनि परिहरे सुखानेउ परना। उमहि नाम तब भयउ अपरना।।#देखि उमहि तप खीन सरीरा। ब्रह्मगिरा भै गगन गभीरा।।"},
            {"seq":"158", "heading":"दोहा", "data":"भयउ मनोरथ सुफल तव सुनु गिरिजाकुमारि।#परिहरु दुसह कलेस सब अब मिलिहहिं त्रिपुरारि।।74।।"},
            {"seq":"159", "heading":"चौपाई", "data":"अस तपु काहुँ न कीन्ह भवानी। भउ अनेक धीर मुनि ग्यानी।।#अब उर धरहु ब्रह्म बर बानी। सत्य सदा संतत सुचि जानी।।#आवै पिता बोलावन जबहीं। हठ परिहरि घर जाएहु तबहीं।।#मिलहिं तुम्हहि जब सप्त रिषीसा। जानेहु तब प्रमान बागीसा।।#सुनत गिरा बिधि गगन बखानी। पुलक गात गिरिजा हरषानी।।#उमा चरित सुंदर मैं गावा। सुनहु संभु कर चरित सुहावा।।#जब तें सती जाइ तनु त्यागा। तब सें सिव मन भयउ बिरागा।।#जपहिं सदा रघुनायक नामा। जहँ तहँ सुनहिं राम गुन ग्रामा।।"}, 
            {"seq":"160", "heading":"दोहा", "data":"चिदानन्द सुखधाम सिव बिगत मोह मद काम।#बिचरहिं महि धरि हृदयँ हरि सकल लोक अभिराम।।75।।"},
            {"seq":"161", "heading":"चौपाई", "data":"कतहुँ मुनिन्ह उपदेसहिं ग्याना। कतहुँ राम गुन करहिं बखाना।।#जदपि अकाम तदपि भगवाना। भगत बिरह दुख दुखित सुजाना।।#एहि बिधि गयउ कालु बहु बीती। नित नै होइ राम पद प्रीती।।#नैमु प्रेमु संकर कर देखा। अबिचल हृदयँ भगति कै रेखा।।#प्रगटै रामु कृतग्य कृपाला। रूप सील निधि तेज बिसाला।।#बहु प्रकार संकरहि सराहा। तुम्ह बिनु अस ब्रतु को निरबाहा।।#बहुबिधि राम सिवहि समुझावा। पारबती कर जन्मु सुनावा।।#अति पुनीत गिरिजा कै करनी। बिस्तर सहित कृपानिधि बरनी।।"},
            {"seq":"162", "heading":"दोहा", "data":"अब बिनती मम सुनेहु सिव जौं मो पर निज नेहु।#जाइ बिबाहहु सैलजहि यह मोहि मागें देहु।।76।।"}, 
            {"seq":"163", "heading":"चौपाई", "data":"कह सिव जदपि उचित अस नाहीं। नाथ बचन पुनि मेटि न जाहीं।।#सिर धरि आयसु करिअ तुम्हारा। परम धरमु यह नाथ हमारा।।#मातु पिता गुर प्रभु कै बानी। बिनहिं बिचार करिअ सुभ जानी।।#तुम्ह सब भाँति परम हितकारी। अग्या सिर पर नाथ तुम्हारी।।#प्रभु तोषेउ सुनि संकर बचना। भक्ति बिबेक धर्म जुत रचना।।#कह प्रभु हर तुम्हार पन रहेऊ। अब उर राखेहु जो हम कहेऊ।।#अंतरधान भए अस भाषी। संकर सोइ मूरति उर राखी।।#तबहिं सप्तरिषि सिव पहिं आए। बोले प्रभु अति बचन सुहाए।।"},
            {"seq":"164", "heading":"दोहा", "data":"पारबती पहिं जाइ तुम्ह प्रेम परिच्छा लेहु।#गिरिहि प्रेरि पठएहु भवन दूरि करेहु संदेहु।।77।।"},
            {"seq":"165", "heading":"चौपाई", "data":"रिषिन्ह गौरि देखी तहँ कैसी। मूरतिमंत तपस्या जैसी।।#बोले मुनि सुनु सैलकुमारी। करहु कवन कारन तपु भारी।।#केहि अवराधहु का तुम्ह चहहू। हम सन सत्य मरमु किन कहहू।।#कहत बचत मनु अति सकुचाई। हँसिहहु सुनि हमारि जड़ताई।।#मनु हठ परा न सुनइ सिखावा। चहत बारि पर भीति उठावा।।#नारद कहा सत्य सोइ जाना। बिनु पंखन्ह हम चहहिं उड़ाना।।#देखहु मुनि अबिबेकु हमारा। चाहिअ सदा सिवहि भरतारा।।"}, 
            {"seq":"166", "heading":"दोहा", "data":"सुनत बचन बिहसे रिषय गिरिसंभव तब देह।#नारद कर उपदेसु सुनि कहहु बसेउ किसु गेह।।78।।"},
            {"seq":"167", "heading":"चौपाई", "data":"दच्छसुतन्ह उपदेसेन्हि जाई। तिन्ह फिरि भवनु न देखा आई।।#चित्रकेतु कर घरु उन घाला। कनककसिपु कर पुनि अस हाला।।#नारद सिख जे सुनहिं नर नारी। अवसि होहिं तजि भवनु भिखारी।।#मन कपटी तन सज्जन चीन्हा। आपु सरिस सबही चह कीन्हा।।#तेहि कें बचन मानि बिस्वासा। तुम्ह चाहहु पति सहज उदासा।।#निर्गुन निलज कुबेष कपाली। अकुल अगेह दिगंबर ब्याली।।#कहहु कवन सुखु अस बरु पाएँ। भल भूलिहु ठग के बौराएँ।।#पंच कहें सिवँ सती बिबाही। पुनि अवडेरि मराएन्हि ताही।।"},
            {"seq":"168", "heading":"दोहा", "data":"अब सुख सोवत सोचु नहि भीख मागि भव खाहिं।#सहज एकाकिन्ह के भवन कबहुँ कि नारि खटाहिं।।79।।"},
            {"seq":"169", "heading":"चौपाई", "data":"अजहूँ मानहु कहा हमारा। हम तुम्ह कहुँ बरु नीक बिचारा।।#अति सुंदर सुचि सुखद सुसीला। गावहिं बेद जासु जस लीला।।#दूषन रहित सकल गुन रासी। श्रीपति पुर बैकुंठ निवासी।।#अस बरु तुम्हहि मिलाउब आनी। सुनत बिहसि कह बचन भवानी।।#सत्य कहेहु गिरिभव तनु एहा। हठ न छूट छूटै बरु देहा।।#कनकउ पुनि पषान तें होई। जारेहुँ सहजु न परिहर सोई।।#नारद बचन न मैं परिहरऊँ। बसउ भवनु उजरउ नहिं डरऊँ।।#गुर कें बचन प्रतीति न जेही। सपनेहुँ सुगम न सुख सिधि तेही।।"}, 
            {"seq":"170", "heading":"दोहा", "data":"महादेव अवगुन भवन बिष्नु सकल गुन धाम।#जेहि कर मनु रम जाहि सन तेहि तेही सन काम।।80।।"},
            {"seq":"171", "heading":"चौपाई", "data":"जौं तुम्ह मिलतेहु प्रथम मुनीसा। सुनतिउँ सिख तुम्हारि धरि सीसा।।#अब मैं जन्मु संभु हित हारा। को गुन दूषन करै बिचारा।।#जौं तुम्हरे हठ हृदयँ बिसेषी। रहि न जाइ बिनु किएँ बरेषी।।#तौ कौतुकिअन्ह आलसु नाहीं। बर कन्या अनेक जग माहीं।।#जन्म कोटि लगि रगर हमारी। बरउँ संभु न त रहउँ कुआरी।।#तजउँ न नारद कर उपदेसू। आपु कहहि सत बार महेसू।।#मैं पा परउँ कहइ जगदंबा। तुम्ह गृह गवनहु भयउ बिलंबा।।#देखि प्रेमु बोले मुनि ग्यानी। जय जय जगदंबिके भवानी।।"},
            {"seq":"172", "heading":"दोहा", "data":"तुम्ह माया भगवान सिव सकल जगत पितु मातु।#नाइ चरन सिर मुनि चले पुनि पुनि हरषत गातु।।81।।"}, 
            {"seq":"173", "heading":"चौपाई", "data":"जाइ मुनिन्ह हिमवंतु पठाए। करि बिनती गिरजहिं गृह ल्याए।।#बहुरि सप्तरिषि सिव पहिं जाई। कथा उमा कै सकल सुनाई।।#भए मगन सिव सुनत सनेहा। हरषि सप्तरिषि गवने गेहा।।#मनु थिर करि तब संभु सुजाना। लगे करन रघुनायक ध्याना।।#तारकु असुर भयउ तेहि काला। भुज प्रताप बल तेज बिसाला।।#तेंहि सब लोक लोकपति जीते। भए देव सुख संपति रीते।।#अजर अमर सो जीति न जाई। हारे सुर करि बिबिध लराई।।#तब बिरंचि सन जाइ पुकारे। देखे बिधि सब देव दुखारे।।"},
            {"seq":"174", "heading":"दोहा", "data":"सब सन कहा बुझाइ बिधि दनुज निधन तब होइ।#संभु सुक्र संभूत सुत एहि जीतइ रन सोइ।।82।।"},
            {"seq":"175", "heading":"चौपाई", "data":"मोर कहा सुनि करहु उपाई। होइहि ईस्वर करिहि सहाई।।#सतीं जो तजी दच्छ मख देहा। जनमी जाइ हिमाचल गेहा।।#तेहिं तपु कीन्ह संभु पति लागी। सिव समाधि बैठे सबु त्यागी।।#जदपि अहइ असमंजस भारी। तदपि बात एक सुनहु हमारी।।#पठवहु कामु जाइ सिव पाहीं। करै छोभु संकर मन माहीं।।#तब हम जाइ सिवहि सिर नाई। करवाउब बिबाहु बरिआई।।#एहि बिधि भलेहि देवहित होई। मर अति नीक कहइ सबु कोई।।#अस्तुति सुरन्ह कीन्हि अति हेतू। प्रगटेउ बिषमबान झषकेतू।।"}, 
            {"seq":"176", "heading":"दोहा", "data":"सुरन्ह कहीं निज बिपति सब सुनि मन कीन्ह बिचार।#संभु बिरोध न कुसल मोहि बिहसि कहेउ अस मार।।83।।"},
            {"seq":"177", "heading":"चौपाई", "data":"तदपि करब मैं काजु तुम्हारा। श्रुति कह परम धरम उपकारा।।#पर हित लागि तजइ जो देही। संतत संत प्रसंसहिं तेही।।#अस कहि चलेउ सबहि सिरु नाई। सुमन धनुष कर सहित सहाई।।#चलत मार अस हृदयँ बिचारा। सिव बिरोध ध्रुव मरनु हमारा।।#तब आपन प्रभाउ बिस्तारा। निज बस कीन्ह सकल संसारा।।#कोपेउ जबहि बारिचरकेतू। छन महुँ मिटे सकल श्रुति सेतू।।#ब्रह्मचर्ज ब्रत संजम नाना। धीरज धरम ग्यान बिग्याना।।#सदाचार जप जोग बिरागा। सभय बिबेक कटकु सब भागा।।"},
            {"seq":"178", "heading":"छंद", "data":"भागेउ बिबेक सहाय सहित सो सुभट संजुग महि मुरे।#सदग्रंथ पर्बत कंदरन्हि महुँ जाइ तेहि अवसर दुरे।।#होनिहार का करतार को रखवार जग खरभरु परा।#दुइ माथ केहि रतिनाथ जेहि कहुँ कोपि कर धनु सरु धरा।।"},
            {"seq":"179", "heading":"दोहा", "data":"जे सजीव जग अचर चर नारि पुरुष अस नाम।#ते निज निज मरजाद तजि भए सकल बस काम।।84।।"}, 
            {"seq":"180", "heading":"", "data":""},
            {"seq":"181", "heading":"चौपाई", "data":"सब के हृदयँ मदन अभिलाषा। लता निहारि नवहिं तरु साखा।।#नदीं उमगि अंबुधि कहुँ धाई। संगम करहिं तलाव तलाई।।#जहँ असि दसा जड़न्ह कै बरनी। को कहि सकइ सचेतन करनी।।#पसु पच्छी नभ जल थलचारी। भए कामबस समय बिसारी।।#मदन अंध ब्याकुल सब लोका। निसि दिनु नहिं अवलोकहिं कोका।।#देव दनुज नर किंनर ब्याला। प्रेत पिसाच भूत बेताला।।#इन्ह कै दसा न कहेउँ बखानी। सदा काम के चेरे जानी।।#सिद्ध बिरक्त महामुनि जोगी। तेपि कामबस भए बियोगी।।"},
            {"seq":"182", "heading":"छंद", "data":"भए कामबस जोगीस तापस पावँरन्हि की को कहै।#देखहिं चराचर नारिमय जे ब्रह्ममय देखत रहे।।#अबला बिलोकहिं पुरुषमय जगु पुरुष सब अबलामयं।#दुइ दंड भरि ब्रह्मांड भीतर कामकृत कौतुक अयं।।"}, 
            {"seq":"183", "heading":"दोहा", "data":"धरी न काहूँ धिर सबके मन मनसिज हरे।#जे राखे रघुबीर ते उबरे तेहि काल महुँ।।85।।"},
			{"seq":"184", "heading":"", "data":""},
            {"seq":"185", "heading":"चौपाई", "data":"उभय घरी अस कौतुक भयऊ। जौ लगि कामु संभु पहिं गयऊ।।#सिवहि बिलोकि ससंकेउ मारू। भयउ जथाथिति सबु संसारू।।#भए तुरत सब जीव सुखारे। जिमि मद उतरि गएँ मतवारे।।#रुद्रहि देखि मदन भय माना। दुराधरष दुर्गम भगवाना।।#फिरत लाज कछु करि नहिं जाई। मरनु ठानि मन रचेसि उपाई।।#प्रगटेसि तुरत रुचिर रितुराजा। कुसुमित नव तरु राजि बिराजा।।#बन उपबन बापिका तड़ागा। परम सुभग सब दिसा बिभागा।।#जहँ तहँ जनु उमगत अनुरागा। देखि मुएहुँ मन मनसिज जागा।।"},
            {"seq":"186", "heading":"छंद", "data":"जागइ मनोभव मुएहुँ मन बन सुभगता न परै कही।#सीतल सुगंध सुमंद मारुत मदन अनल सखा सही।।#बिकसे सरन्हि बहु कंज गुंजत पुंज मंजुल मधुकरा।#कलहंस पिक सुक सरस रव करि गान नाचहिं अपछरा।।"}, 
            {"seq":"187", "heading":"दोहा", "data":"सकल कला करि कोटि बिधि हारेउ सेन समेत।#चली न अचल समाधि सिव कोपेउ हृदयनिकेत।।86।।"},
            {"seq":"188", "heading":"", "data":""},
            {"seq":"189", "heading":"चौपाई", "data":"देखि रसाल बिटप बर साखा। तेहि पर चढ़ेउ मदनु मन माखा।।#सुमन चाप निज सर संधाने। अति रिस ताकि श्रवन लगि ताने।।#छाड़े बिषम बिसिख उर लागे। छुटि समाधि संभु तब जागे।।#भयउ ईस मन छोभु बिसेषी। नयन उघारि सकल दिसि देखी।।#सौरभ पल्लव मदनु बिलोका। भयउ कोपु कंपेउ त्रैलोका।।#तब सिवँ तीसर नयन उघारा। चितवत कामु भयउ जरि छारा।।#हाहाकार भयउ जग भारी। डरपे सुर भए असुर सुखारी।।#समुझि कामसुखु सोचहिं भोगी। भए अकंटक साधक जोगी।।"},
            {"seq":"190", "heading":"छंद", "data":"जोगि अकंटक भए पति गति सुनत रति मुरुछित भई।#रोदति बदति बहु भाँति करुना करति संकर पहिं गई।।#अति प्रेम करि बिनती बिबिध बिधि जोरि कर सन्मुख रही।#प्रभु आसुतोष कृपाल सिव अबला निरखि बोले सही।।"},
            {"seq":"191", "heading":"दोहा", "data":"अब तें रति तव नाथ कर होइहि नामु अनंगु।#बिनु बपु ब्यापिहि सबहि पुनि सुनु निज मिलन प्रसंगु।।87।।"},
			{"seq":"188", "heading":"", "data":""},
            {"seq":"192", "heading":"चौपाई", "data":"जब जदुबंस कृष्न अवतारा। होइहि हरन महा महिभारा।।#कृष्न तनय होइहि पति तोरा। बचनु अन्यथा होइ न मोरा।।#रति गवनी सुनि संकर बानी। कथा अपर अब कहउँ बखानी।।#देवन्ह समाचार सब पाए। ब्रह्मादिक बैकुंठ सिधाए।।#सब सुर बिष्नु बिरंचि समेता। गए जहाँ सिव कृपानिकेता।।#पृथक पृथक तिन्ह कीन्हि प्रसंसा। भए प्रसन्न चंद्र अवतंसा।।#बोले कृपासिंधु बृषकेतू। कहहु अमर आए केहि हेतू।।#कह बिधि तुम्ह प्रभु अंतरजामी। तदपि भगति बस बिनवउँ स्वामी।।"},
            {"seq":"193", "heading":"दोहा", "data":"सकल सुरन्ह के हृदयँ अस संकर परम उछाहु।#निज नयनन्हि देखा चहहिं नाथ तुम्हार बिबाहु।।88।।"}, 
            {"seq":"194", "heading":"चौपाई", "data":"यह उत्सव देखिअ भरि लोचन। सोइ कछु करहु मदन मद मोचन।#कामु जारि रति कहुँ बरु दीन्हा। कृपासिंधु यह अति भल कीन्हा।।#सासति करि पुनि करहिं पसाऊ। नाथ प्रभुन्ह कर सहज सुभाऊ।।#पारबतीं तपु कीन्ह अपारा। करहु तासु अब अंगीकारा।।#सुनि बिधि बिनय समुझि प्रभु बानी। ऐसेइ होउ कहा सुखु मानी।।#तब देवन्ह दुंदुभीं बजाईं। बरषि सुमन जय जय सुर साई।।#अवसरु जानि सप्तरिषि आए। तुरतहिं बिधि गिरिभवन पठाए।।#प्रथम गए जहँ रही भवानी। बोले मधुर बचन छल सानी।।"},
            {"seq":"195", "heading":"दोहा", "data":"कहा हमार न सुनेहु तब नारद कें उपदेस।#अब भा झूठ तुम्हार पन जारेउ कामु महेस।।89।।#!! मासपारायण,तीसरा विश्राम !!"},
            {"seq":"196", "heading":"चौपाई", "data":"सुनि बोलीं मुसकाइ भवानी। उचित कहेहु मुनिबर बिग्यानी।।#तुम्हरें जान कामु अब जारा। अब लगि संभु रहे सबिकारा।।#हमरें जान सदा सिव जोगी। अज अनवद्य अकाम अभोगी।।#जौं मैं सिव सेये अस जानी। प्रीति समेत कर्म मन बानी।।#तौ हमार पन सुनहु मुनीसा। करिहहिं सत्य कृपानिधि ईसा।।#तुम्ह जो कहा हर जारेउ मारा। सोइ अति बड़ अबिबेकु तुम्हारा।।#तात अनल कर सहज सुभाऊ। हिम तेहि निकट जाइ नहिं काऊ।।#गएँ समीप सो अवसि नसाई। असि मन्मथ महेस की नाई।।"}, 
            {"seq":"197", "heading":"दोहा", "data":"हियँ हरषे मुनि बचन सुनि देखि प्रीति बिस्वास।।#चले भवानिहि नाइ सिर गए हिमाचल पास।।90।।"},
            {"seq":"198", "heading":"चौपाई", "data":"सबु प्रसंगु गिरिपतिहि सुनावा। मदन दहन सुनि अति दुखु पावा।।#बहुरि कहेउ रति कर बरदाना। सुनि हिमवंत बहुत सुखु माना।।#हृदयँ बिचारि संभु प्रभुताई। सादर मुनिबर लिए बोलाई।।#सुदिनु सुनखतु सुघरी सोचाई। बेगि बेदबिधि लगन धराई।।#पत्री सप्तरिषिन्ह सोइ दीन्ही। गहि पद बिनय हिमाचल कीन्ही।।#जाइ बिधिहि दीन्हि सो पाती। बाचत प्रीति न हृदयँ समाती।।#लगन बाचि अज सबहि सुनाई। हरषे मुनि सब सुर समुदाई।।#सुमन बृष्टि नभ बाजन बाजे। मंगल कलस दसहुँ दिसि साजे।।"},
            {"seq":"199", "heading":"दोहा", "data":"लगे सँवारन सकल सुर बाहन बिबिध बिमान।#होहि सगुन मंगल सुभद करहिं अपछरा गान।।91।।"},
            {"seq":"200", "heading":"चौपाई", "data":"सिवहि संभु गन करहिं सिंगारा। जटा मुकुट अहि मौरु सँवारा।।#कुंडल कंकन पहिरे ब्याला। तन बिभूति पट केहरि छाला।।#ससि ललाट सुंदर सिर गंगा। नयन तीनि उपबीत भुजंगा।।#गरल कंठ उर नर सिर माला। असिव बेष सिवधाम कृपाला।।#कर त्रिसूल अरु डमरु बिराजा। चले बसहँ चढ़ि बाजहिं बाजा।।#देखि सिवहि सुरत्रिय मुसुकाहीं। बर लायक दुलहिनि जग नाहीं।।#बिष्नु बिरंचि आदि सुरब्राता। चढ़ि चढ़ि बाहन चले बराता।।#सुर समाज सब भाँति अनूपा। नहिं बरात दूलह अनुरूपा।।"}, 
            {"seq":"201", "heading":"दोहा", "data":"बिष्नु कहा अस बिहसि तब बोलि सकल दिसिराज।#बिलग बिलग होइ चलहु सब निज निज सहित समाज।।92।।"},
            {"seq":"202", "heading":"", "data":""},
            {"seq":"203", "heading":"", "data":""}, 
            {"seq":"204", "heading":"चौपाई", "data":"बर अनुहारि बरात न भाई। हँसी करैहहु पर पुर जाई।।#बिष्नु बचन सुनि सुर मुसकाने। निज निज सेन सहित बिलगाने।।#मनहीं मन महेसु मुसुकाहीं। हरि के बिंग्य बचन नहिं जाहीं।।#अति प्रिय बचन सुनत प्रिय केरे। भृंगिहि प्रेरि सकल गन टेरे।।#सिव अनुसासन सुनि सब आए। प्रभु पद जलज सीस तिन्ह नाए।।#नाना बाहन नाना बेषा। बिहसे सिव समाज निज देखा।।#कोउ मुखहीन बिपुल मुख काहू। बिनु पद कर कोउ बहु पद बाहू।।#बिपुल नयन कोउ नयन बिहीना। रिष्टपुष्ट कोउ अति तनखीना।।"},
            {"seq":"205", "heading":"छंद", "data":"तन खीन कोउ अति पीन पावन कोउ अपावन गति धरें।#भूषन कराल कपाल कर सब सद्य सोनित तन भरें।।#खर स्वान सुअर सृकाल मुख गन बेष अगनित को गनै।#बहु जिनस प्रेत पिसाच जोगि जमात बरनत नहिं बनै।।"},
            {"seq":"206", "heading":"सोरठा", "data":"नाचहिं गावहिं गीत परम तरंगी भूत सब।#देखत अति बिपरीत बोलहिं बचन बिचित्र बिधि।।93।।"}, 
            {"seq":"207", "heading":"", "data":""},
            {"seq":"208", "heading":"चौपाई", "data":"जस दूलहु तसि बनी बराता। कौतुक बिबिध होहिं मग जाता।।#इहाँ हिमाचल रचेउ बिताना। अति बिचित्र नहिं जाइ बखाना।।#सैल सकल जहँ लगि जग माहीं। लघु बिसाल नहिं बरनि सिराहीं।।#बन सागर सब नदीं तलावा। हिमगिरि सब कहुँ नेवत पठावा।।#कामरूप सुंदर तन धारी। सहित समाज सहित बर नारी।।#गए सकल तुहिनाचल गेहा। गावहिं मंगल सहित सनेहा।।#प्रथमहिं गिरि बहु गृह सँवराए। जथाजोगु तहँ तहँ सब छाए।।#पुर सोभा अवलोकि सुहाई। लागइ लघु बिरंचि निपुनाई।।"},
            {"seq":"209", "heading":"छंद", "data":"लघु लाग बिधि की निपुनता अवलोकि पुर सोभा सही।#बन बाग कूप तड़ाग सरिता सुभग सब सक को कही।।#मंगल बिपुल तोरन पताका केतु गृह गृह सोहहीं।।#बनिता पुरुष सुंदर चतुर छबि देखि मुनि मन मोहहीं।।"},
            {"seq":"210", "heading":"दोहा", "data":"जगदंबा जहँ अवतरी सो पुरु बरनि कि जाइ।#रिद्धि सिद्धि संपत्ति सुख नित नूतन अधिकाइ।।94।।"}, 
            {"seq":"211", "heading":"", "data":""},
            {"seq":"212", "heading":"चौपाई", "data":"नगर निकट बरात सुनि आई। पुर खरभरु सोभा अधिकाई।।#करि बनाव सजि बाहन नाना। चले लेन सादर अगवाना।।#हियँ हरषे सुर सेन निहारी। हरिहि देखि अति भए सुखारी।।#सिव समाज जब देखन लागे। बिडरि चले बाहन सब भागे।।#धरि धीरजु तहँ रहे सयाने। बालक सब लै जीव पराने।।#गएँ भवन पूछहिं पितु माता। कहहिं बचन भय कंपित गाता।।#कहिअ काह कहि जाइ न बाता। जम कर धार किधौं बरिआता।।#बरु बौराह बसहँ असवारा। ब्याल कपाल बिभूषन छारा।।"},
            {"seq":"213", "heading":"छंद", "data":"तन छार ब्याल कपाल भूषन नगन जटिल भयंकरा।#सँग भूत प्रेत पिसाच जोगिनि बिकट मुख रजनीचरा।।#जो जिअत रहिहि बरात देखत पुन्य बड़ तेहि कर सही।#देखिहि सो उमा बिबाहु घर घर बात असि लरिकन्ह कही।।"}, 
            {"seq":"214", "heading":"दोहा", "data":"समुझि महेस समाज सब जननि जनक मुसुकाहिं।#बाल बुझाए बिबिध बिधि निडर होहु डरु नाहिं।।95।।"},
            {"seq":"215", "heading":"", "data":""},
            {"seq":"216", "heading":"चौपाई", "data":"लै अगवान बरातहि आए। दिए सबहि जनवास सुहाए।।#मैनाँ सुभ आरती सँवारी। संग सुमंगल गावहिं नारी।।#कंचन थार सोह बर पानी। परिछन चली हरहि हरषानी।।#बिकट बेष रुद्रहि जब देखा। अबलन्ह उर भय भयउ बिसेषा।।#भागि भवन पैठीं अति त्रासा। गए महेसु जहाँ जनवासा।।#मैना हृदयँ भयउ दुखु भारी। लीन्ही बोलि गिरीसकुमारी।।#अधिक सनेहँ गोद बैठारी। स्याम सरोज नयन भरे बारी।।#जेहिं बिधि तुम्हहि रूपु अस दीन्हा। तेहिं जड़ बरु बाउर कस कीन्हा।।"}, 
            {"seq":"217", "heading":"छंद", "data":"कस कीन्ह बरु बौराह बिधि जेहिं तुम्हहि सुंदरता दई।#जो फलु चहिअ सुरतरुहिं सो बरबस बबूरहिं लागई।।#तुम्ह सहित गिरि तें गिरौं पावक जरौं जलनिधि महुँ परौं।।#घरु जाउ अपजसु होउ जग जीवत बिबाहु न हौं करौं।।"},
            {"seq":"218", "heading":"दोहा", "data":"भई बिकल अबला सकल दुखित देखि गिरिनारि।#करि बिलापु रोदति बदति सुता सनेहु सँभारि।।96।।"},
            {"seq":"219", "heading":"", "data":""},
            {"seq":"220", "heading":"चौपाई", "data":"नारद कर मैं काह बिगारा। भवनु मोर जिन्ह बसत उजारा।।#अस उपदेसु उमहि जिन्ह दीन्हा। बौरे बरहि लगि तपु कीन्हा।।#साचेहुँ उन्ह के मोह न माया। उदासीन धनु धामु न जाया।।#पर घर घालक लाज न भीरा। बाझँ कि जान प्रसव कैं पीरा।।#जननिहि बिकल बिलोकि भवानी। बोली जुत बिबेक मृदु बानी।।#अस बिचारि सोचहि मति माता। सो न टरइ जो रचइ बिधाता।।#करम लिखा जौ बाउर नाहू। तौ कत दोसु लगाइअ काहू।।#तुम्ह सन मिटहिं कि बिधि के अंका। मातु ब्यर्थ जनि लेहु कलंका।।"}, 
            {"seq":"221", "heading":"छंद", "data":"जनि लेहु मातु कलंकु करुना परिहरहु अवसर नहीं।#दुखु सुखु जो लिखा लिलार हमरें जाब जहँ पाउब तहीं।।#सुनि उमा बचन बिनीत कोमल सकल अबला सोचहीं।#बहु भाँति बिधिहि लगाइ दूषन नयन बारि बिमोचहीं।।"},
            {"seq":"222", "heading":"दोहा", "data":"तेहि अवसर नारद सहित अरु रिषि सप्त समेत।#समाचार सुनि तुहिनगिरि गवने तुरत निकेत।।97।।"},
            {"seq":"223", "heading":"", "data":""}, 
            {"seq":"224", "heading":"चौपाई", "data":"तब नारद सबहि समुझावा। पूरुब कथाप्रसंगु सुनावा।।#मयना सत्य सुनहु मम बानी। जगदंबा तव सुता भवानी।।#अजा अनादि सक्ति अबिनासिनि। सदा संभु अरधंग निवासिनि।।#जग संभव पालन लय कारिनि। निज इच्छा लीला बपु धारिनि।।#जनमीं प्रथम दच्छ गृह जाई। नामु सती सुंदर तनु पाई।।#तहँहुँ सती संकरहि बिबाहीं। कथा प्रसिद्ध सकल जग माहीं।।#एक बार आवत सिव संगा। देखेउ रघुकुल कमल पतंगा।।#भयउ मोहु सिव कहा न कीन्हा। भ्रम बस बेषु सीय कर लीन्हा।।"},
            {"seq":"225", "heading":"छंद", "data":"सिय बेषु सती जो कीन्ह तेहि अपराध संकर परिहरीं।#हर बिरहँ जाइ बहोरि पितु कें जग्य जोगानल जरीं।।#अब जनमि तुम्हरे भवन निज पति लागि दारुन तपु किया।#अस जानि संसय तजहु गिरिजा सर्बदा संकर प्रिया।।"},
            {"seq":"226", "heading":"दोहा", "data":"सुनि नारद के बचन तब सब कर मिटा बिषाद।#छन महुँ ब्यापेउ सकल पुर घर घर यह संबाद।।98।।"}, 
            {"seq":"227", "heading":"", "data":""},
            {"seq":"228", "heading":"चौपाई", "data":"तब मयना हिमवंतु अनंदे। पुनि पुनि पारबती पद बंदे।।#नारि पुरुष सिसु जुबा सयाने। नगर लोग सब अति हरषाने।।#लगे होन पुर मंगलगाना। सजे सबहि हाटक घट नाना।।#भाँति अनेक भई जेवराना। सूपसास्त्र जस कछु ब्यवहारा।।#सो जेवनार कि जाइ बखानी। बसहिं भवन जेहिं मातु भवानी।।#सादर बोले सकल बराती। बिष्नु बिरंचि देव सब जाती।।#बिबिधि पाँति बैठी जेवनारा। लागे परुसन निपुन सुआरा।।#नारिबृंद सुर जेवँत जानी। लगीं देन गारीं मृदु बानी।।"},
            {"seq":"229", "heading":"छंद", "data":"गारीं मधुर स्वर देहिं सुंदरि बिंग्य बचन सुनावहीं।#भोजनु करहिं सुर अति बिलंबु बिनोदु सुनि सचु पावहीं।।#जेवँत जो बढ़्यो अनंदु सो मुख कोटिहूँ न परै कह्यो।#अचवाँइ दीन्हे पान गवने बास जहँ जाको रह्यो।।"},
            {"seq":"230", "heading":"दोहा", "data":"बहुरि मुनिन्ह हिमवंत कहुँ लगन सुनाई आइ।#समय बिलोकि बिबाह कर पठए देव बोलाइ।।99।।"}, 
            {"seq":"231", "heading":"", "data":""},
            {"seq":"232", "heading":"चौपाई", "data":"बोलि सकल सुर सादर लीन्हे। सबहि जथोचित आसन दीन्हे।।#बेदी बेद बिधान सँवारी। सुभग सुमंगल गावहिं नारी।।#सिंघासनु अति दिब्य सुहावा। जाइ न बरनि बिरंचि बनावा।।#बैठे सिव बिप्रन्ह सिरु नाई। हृदयँ सुमिरि निज प्रभु रघुराई।।#बहुरि मुनीसन्ह उमा बोलाई। करि सिंगारु सखीं लै आई।।#देखत रूपु सकल सुर मोहे। बरनै छबि अस जग कबि को है।।#जगदंबिका जानि भव भामा। सुरन्ह मनहिं मन कीन्ह प्रनामा।।#सुंदरता मरजाद भवानी। जाइ न कोटिहुँ बदन बखानी।।"},
            {"seq":"233", "heading":"छंद", "data":"कोटिहुँ बदन नहिं बनै बरनत जग जननि सोभा महा।#सकुचहिं कहत श्रुति सेष सारद मंदमति तुलसी कहा।।#छबिखानि मातु भवानि गवनी मध्य मंडप सिव जहाँ।#अवलोकि सकहिं न सकुच पति पद कमल मनु मधुकरु तहाँ।।"}, 
            {"seq":"234", "heading":"दोहा", "data":"मुनि अनुसासन गनपतिहि पूजेउ संभु भवानि।#कोउ सुनि संसय करै जनि सुर अनादि जियँ जानि।।100।।"},
            {"seq":"235", "heading":"", "data":""},
            {"seq":"236", "heading":"चौपाई", "data":"जसि बिबाह कै बिधि श्रुति गाई। महामुनिन्ह सो सब करवाई।।#गहि गिरीस कुस कन्या पानी। भवहि समरपीं जानि भवानी।।#पानिग्रहन जब कीन्ह महेसा। हिंयँ हरषे तब सकल सुरेसा।।#बेद मंत्र मुनिबर उच्चरहीं। जय जय जय संकर सुर करहीं।।#बाजहिं बाजन बिबिध बिधाना। सुमनबृष्टि नभ भै बिधि नाना।।#हर गिरिजा कर भयउ बिबाहू। सकल भुवन भरि रहा उछाहू।।#दासीं दास तुरग रथ नागा। धेनु बसन मनि बस्तु बिभागा।।#अन्न कनकभाजन भरि जाना। दाइज दीन्ह न जाइ बखाना।।"},
            {"seq":"237", "heading":"छंद", "data":"दाइज दियो बहु भाँति पुनि कर जोरि हिमभूधर कह्यो।#का देउँ पूरनकाम संकर चरन पंकज गहि रह्यो।।#सिवँ कृपासागर ससुर कर संतोषु सब भाँतिहिं कियो।#पुनि गहे पद पाथोज मयनाँ प्रेम परिपूरन हियो।।"},
            {"seq":"238", "heading":"दोहा", "data":"नाथ उमा मन प्रान सम गृहकिंकरी करेहु।#छमेहु सकल अपराध अब होइ प्रसन्न बरु देहु।।101।।"},
            {"seq":"239", "heading":"", "data":""},
            {"seq":"240", "heading":"चौपाई", "data":"बहु बिधि संभु सास समुझाई। गवनी भवन चरन सिरु नाई।।#जननीं उमा बोलि तब लीन्ही। लै उछंग सुंदर सिख दीन्ही।।#करेहु सदा संकर पद पूजा। नारिधरमु पति देउ न दूजा।।#बचन कहत भरे लोचन बारी। बहुरि लाइ उर लीन्हि कुमारी।।#कत बिधि सृजीं नारि जग माहीं। पराधीन सपनेहुँ सुखु नाहीं।।#भै अति प्रेम बिकल महतारी। धीरजु कीन्ह कुसमय बिचारी।।#पुनि पुनि मिलति परति गहि चरना। परम प्रेम कछु जाइ न बरना।।#सब नारिन्ह मिलि भेटि भवानी। जाइ जननि उर पुनि लपटानी।।"}, 
            {"seq":"241", "heading":"छंद", "data":"जननिहि बहुरि मिलि चली उचित असीस सब काहूँ दईं।#फिरि फिरि बिलोकति मातु तन तब सखीं लै सिव पहिं गई।।#जाचक सकल संतोषि संकरु उमा सहित भवन चले।#सब अमर हरषे सुमन बरषि निसान नभ बाजे भले।।"},
            {"seq":"242", "heading":"दोहा", "data":"चले संग हिमवंतु तब पहुँचावन अति हेतु।#बिबिध भाँति परितोषु करि बिदा कीन्ह बृषकेतु।।102।।"},
            {"seq":"243", "heading":"", "data":""}, 
            {"seq":"244", "heading":"चौपाई", "data":"तुरत भवन आए गिरिराई। सकल सैल सर लिए बोलाई।।#आदर दान बिनय बहुमाना। सब कर बिदा कीन्ह हिमवाना।।#जबहिं संभु कैलासहिं आए। सुर सब निज निज लोक सिधाए।।#जगत मातु पितु संभु भवानी। तेही सिंगारु न कहउँ बखानी।।#करहिं बिबिध बिधि भोग बिलासा। गनन्ह समेत बसहिं कैलासा।।#हर गिरिजा बिहार नित नयऊ। एहि बिधि बिपुल काल चलि गयऊ।।#तब जनमेउ षटबदन कुमारा। तारकु असुर समर जेहिं मारा।।#आगम निगम प्रसिद्ध पुराना। षन्मुख जन्मु सकल जग जाना।।"},
            {"seq":"245", "heading":"छंद", "data":"जगु जान षन्मुख जन्मु कर्मु प्रतापु पुरुषारथु महा।#तेहि हेतु मैं बृषकेतु सुत कर चरित संछेपहिं कहा।।#यह उमा संगु बिबाहु जे नर नारि कहहिं जे गावहीं।#कल्यान काज बिबाह मंगल सर्बदा सुखु पावहीं।।"},
            {"seq":"246", "heading":"दोहा", "data":"चरित सिंधु गिरिजा रमन बेद न पावहिं पारु।#बरनै तुलसीदासु किमि अति मतिमंद गवाँरु।।103।।"}, 
            {"seq":"247", "heading":"", "data":""},
            {"seq":"248", "heading":"चौपाई", "data":"संभु चरित सुनि सरस सुहावा। भरद्वाज मुनि अति सुख पावा।।#बहु लालसा कथा पर बाढ़ी। नयनन्हि नीरु रोमावलि ठाढ़ी।।#प्रेम बिबस मुख आव न बानी। दसा देखि हरषे मुनि ग्यानी।।#अहो धन्य तव जन्मु मुनीसा। तुम्हहि प्रान सम प्रिय गौरीसा।।#सिव पद कमल जिन्हहि रति नाहीं। रामहि ते सपनेहुँ न सोहाहीं।।#बिनु छल बिस्वनाथ पद नेहू। राम भगत कर लच्छन एहू।।#सिव सम को रघुपति ब्रतधारी। बिनु अघ तजी सती असि नारी।।#पनु करि रघुपति भगति देखाई। को सिव सम रामहि प्रिय भाई।।"},
            {"seq":"249", "heading":"दोहा", "data":"प्रथमहिं मै कहि सिव चरित बूझा मरमु तुम्हार।#सुचि सेवक तुम्ह राम के रहित समस्त बिकार।।104।।"},
            {"seq":"250", "heading":"चौपाई", "data":"मैं जाना तुम्हार गुन सीला। कहउँ सुनहु अब रघुपति लीला।।#सुनु मुनि आजु समागम तोरें। कहि न जाइ जस सुखु मन मोरें।।#राम चरित अति अमित मुनिसा। कहि न सकहिं सत कोटि अहीसा।।#तदपि जथाश्रुत कहउँ बखानी। सुमिरि गिरापति प्रभु धनुपानी।।#सारद दारुनारि सम स्वामी। रामु सूत्रधर अंतरजामी।।#जेहि पर कृपा करहिं जनु जानी। कबि उर अजिर नचावहिं बानी।।#प्रनवउँ सोइ कृपाल रघुनाथा। बरनउँ बिसद तासु गुन गाथा।।#परम रम्य गिरिबरु कैलासू। सदा जहाँ सिव उमा निवासू।।"}, 
            {"seq":"251", "heading":"दोहा", "data":"सिद्ध तपोधन जोगिजन सूर किंनर मुनिबृंद।#बसहिं तहाँ सुकृती सकल सेवहिं सिब सुखकंद।।105।।"},
            {"seq":"252", "heading":"चौपाई", "data":"हरि हर बिमुख धर्म रति नाहीं। ते नर तहँ सपनेहुँ नहिं जाहीं।।#तेहि गिरि पर बट बिटप बिसाला। नित नूतन सुंदर सब काला।।#त्रिबिध समीर सुसीतलि छाया। सिव बिश्राम बिटप श्रुति गाया।।#एक बार तेहि तर प्रभु गयऊ। तरु बिलोकि उर अति सुखु भयऊ।।#निज कर डासि नागरिपु छाला। बैठै सहजहिं संभु कृपाला।।#कुंद इंदु दर गौर सरीरा। भुज प्रलंब परिधन मुनिचीरा।।#तरुन अरुन अंबुज सम चरना। नख दुति भगत हृदय तम हरना।।#भुजग भूति भूषन त्रिपुरारी। आननु सरद चंद छबि हारी।।"},
            {"seq":"253", "heading":"दोहा", "data":"जटा मुकुट सुरसरित सिर लोचन नलिन बिसाल।#नीलकंठ लावन्यनिधि सोह बालबिधु भाल।।106।।"}, 
            {"seq":"254", "heading":"चौपाई", "data":"बैठे सोह कामरिपु कैसें। धरें सरीरु सांतरसु जैसें।।#पारबती भल अवसरु जानी। गई संभु पहिं मातु भवानी।।#जानि प्रिया आदरु अति कीन्हा। बाम भाग आसनु हर दीन्हा।।#बैठीं सिव समीप हरषाई। पूरुब जन्म कथा चित आई।।#पति हियँ हेतु अधिक अनुमानी। बिहसि उमा बोलीं प्रिय बानी।।#कथा जो सकल लोक हितकारी। सोइ पूछन चह सैलकुमारी।।#बिस्वनाथ मम नाथ पुरारी। त्रिभुवन महिमा बिदित तुम्हारी।।#चर अरु अचर नाग नर देवा। सकल करहिं पद पंकज सेवा।।"},
            {"seq":"255", "heading":"दोहा", "data":"प्रभु समरथ सर्बग्य सिव सकल कला गुन धाम।।#जोग ग्यान बैराग्य निधि प्रनत कलपतरु नाम।।107।।"},
            {"seq":"256", "heading":"चौपाई", "data":"जौं मो पर प्रसन्न सुखरासी। जानिअ सत्य मोहि निज दासी।।#तौं प्रभु हरहु मोर अग्याना। कहि रघुनाथ कथा बिधि नाना।।#जासु भवनु सुरतरु तर होई। सहि कि दरिद्र जनित दुखु सोई।।#ससिभूषन अस हृदयँ बिचारी। हरहु नाथ मम मति भ्रम भारी।।#प्रभु जे मुनि परमारथबादी। कहहिं राम कहुँ ब्रह्म अनादी।।#सेस सारदा बेद पुराना। सकल करहिं रघुपति गुन गाना।।#तुम्ह पुनि राम राम दिन राती। सादर जपहु अनँग आराती।।#रामु सो अवध नृपति सुत सोई। की अज अगुन अलखगति कोई।।"}, 
            {"seq":"257", "heading":"दोहा", "data":"जौं नृप तनय त ब्रह्म किमि नारि बिरहँ मति भोरि।#देख चरित महिमा सुनत भ्रमति बुद्धि अति मोरि।।108।।"},
            {"seq":"258", "heading":"चौपाई", "data":"जौं अनीह ब्यापक बिभु कोऊ। कबहु बुझाइ नाथ मोहि सोऊ।।#अग्य जानि रिस उर जनि धरहू। जेहि बिधि मोह मिटै सोइ करहू।।#मै बन दीखि राम प्रभुताई। अति भय बिकल न तुम्हहि सुनाई।।#तदपि मलिन मन बोधु न आवा। सो फलु भली भाँति हम पावा।।#अजहूँ कछु संसउ मन मोरे। करहु कृपा बिनवउँ कर जोरें।।#प्रभु तब मोहि बहु भाँति प्रबोधा। नाथ सो समुझि करहु जनि क्रोधा।।#तब कर अस बिमोह अब नाहीं। रामकथा पर रुचि मन माहीं।।#कहहु पुनीत राम गुन गाथा। भुजगराज भूषन सुरनाथा।।"},
            {"seq":"259", "heading":"दोहा", "data":"बंदउ पद धरि धरनि सिरु बिनय करउँ कर जोरि।#बरनहु रघुबर बिसद जसु श्रुति सिद्धांत निचोरि।।109।।"},
            {"seq":"260", "heading":"चौपाई", "data":"जदपि जोषिता नहिं अधिकारी। दासी मन क्रम बचन तुम्हारी।।#गूढ़उ तत्व न साधु दुरावहिं। आरत अधिकारी जहँ पावहिं।।#अति आरति पूछउँ सुरराया। रघुपति कथा कहहु करि दाया।।#प्रथम सो कारन कहहु बिचारी। निर्गुन ब्रह्म सगुन बपु धारी।।#पुनि प्रभु कहहु राम अवतारा। बालचरित पुनि कहहु उदारा।।#कहहु जथा जानकी बिबाहीं। राज तजा सो दूषन काहीं।।#बन बसि कीन्हे चरित अपारा। कहहु नाथ जिमि रावन मारा।।#राज बैठि कीन्हीं बहु लीला। सकल कहहु संकर सुखलीला।।"}, 
            {"seq":"261", "heading":"दोहा", "data":"बहुरि कहहु करुनायतन कीन्ह जो अचरज राम।#प्रजा सहित रघुबंसमनि किमि गवने निज धाम।।110।।"},
            {"seq":"262", "heading":"चौपाई", "data":"पुनि प्रभु कहहु सो तत्व बखानी। जेहिं बिग्यान मगन मुनि ग्यानी।।#भगति ग्यान बिग्यान बिरागा। पुनि सब बरनहु सहित बिभागा।।#औरउ राम रहस्य अनेका। कहहु नाथ अति बिमल बिबेका।।#जो प्रभु मैं पूछा नहि होई। सोउ दयाल राखहु जनि गोई।।#तुम्ह त्रिभुवन गुर बेद बखाना। आन जीव पाँवर का जाना।।#प्रस्न उमा कै सहज सुहाई। छल बिहीन सुनि सिव मन भाई।।#हर हियँ रामचरित सब आए। प्रेम पुलक लोचन जल छाए।।#श्रीरघुनाथ रूप उर आवा। परमानंद अमित सुख पावा।।"},
            {"seq":"263", "heading":"दोहा", "data":"मगन ध्यानरस दंड जुग पुनि मन बाहेर कीन्ह।#रघुपति चरित महेस तब हरषित बरनै लीन्ह।।111।।"}, 
            {"seq":"264", "heading":"चौपाई", "data":"झूठेउ सत्य जाहि बिनु जानें। जिमि भुजंग बिनु रजु पहिचानें।।#जेहि जानें जग जाइ हेराई। जागें जथा सपन भ्रम जाई।।#बंदउँ बालरूप सोई रामू। सब सिधि सुलभ जपत जिसु नामू।।#मंगल भवन अमंगल हारी। द्रवउ सो दसरथ अजिर बिहारी।।#करि प्रनाम रामहि त्रिपुरारी। हरषि सुधा सम गिरा उचारी।।#धन्य धन्य गिरिराजकुमारी। तुम्ह समान नहिं कोउ उपकारी।।#पूँछेहु रघुपति कथा प्रसंगा। सकल लोक जग पावनि गंगा।।#तुम्ह रघुबीर चरन अनुरागी। कीन्हहु प्रस्न जगत हित लागी।।"},
            {"seq":"265", "heading":"दोहा", "data":"रामकृपा तें पारबति सपनेहुँ तव मन माहिं।#सोक मोह संदेह भ्रम मम बिचार कछु नाहिं।।112।।"},
            {"seq":"266", "heading":"चौपाई", "data":"तदपि असंका कीन्हिहु सोई। कहत सुनत सब कर हित होई।।#जिन्ह हरि कथा सुनी नहिं काना। श्रवन रंध्र अहिभवन समाना।।#नयनन्हि संत दरस नहिं देखा। लोचन मोरपंख कर लेखा।।#ते सिर कटु तुंबरि समतूला। जे न नमत हरि गुर पद मूला।।#जिन्ह हरिभगति हृदयँ नहिं आनी। जीवत सव समान तेइ प्रानी।।#जो नहिं करइ राम गुन गाना। जीह सो दादुर जीह समाना।।#कुलिस कठोर निठुर सोइ छाती। सुनि हरिचरित न जो हरषाती।।#गिरिजा सुनहु राम कै लीला। सुर हित दनुज बिमोहनसीला।।"}, 
            {"seq":"267", "heading":"दोहा", "data":"रामकथा सुरधेनु सम सेवत सब सुख दानि।#सतसमाज सुरलोक सब को न सुनै अस जानि।।113।।"},
            {"seq":"268", "heading":"चौपाई", "data":"रामकथा सुंदर कर तारी। संसय बिहग उडावनिहारी।।#रामकथा कलि बिटप कुठारी। सादर सुनु गिरिराजकुमारी।।#राम नाम गुन चरित सुहाए। जनम करम अगनित श्रुति गाए।।#जथा अनंत राम भगवाना। तथा कथा कीरति गुन नाना।।#तदपि जथा श्रुत जसि मति मोरी। कहिहउँ देखि प्रीति अति तोरी।।#उमा प्रस्न तव सहज सुहाई। सुखद संतसंमत मोहि भाई।।#एक बात नहि मोहि सोहानी। जदपि मोह बस कहेहु भवानी।।#तुम जो कहा राम कोउ आना। जेहि श्रुति गाव धरहिं मुनि ध्याना।।"},
            {"seq":"269", "heading":"दोहा", "data":"कहहि सुनहि अस अधम नर ग्रसे जे मोह पिसाच।#पाषंडी हरि पद बिमुख जानहिं झूठ न साच।।114।।"},
            {"seq":"270", "heading":"चौपाई", "data":"अग्य अकोबिद अंध अभागी। काई बिषय मुकर मन लागी।।#लंपट कपटी कुटिल बिसेषी। सपनेहुँ संतसभा नहिं देखी।।#कहहिं ते बेद असंमत बानी। जिन्ह कें सूझ लाभु नहिं हानी।।#मुकर मलिन अरु नयन बिहीना। राम रूप देखहिं किमि दीना।।#जिन्ह कें अगुन न सगुन बिबेका। जल्पहिं कल्पित बचन अनेका।।#हरिमाया बस जगत भ्रमाहीं। तिन्हहि कहत कछु अघटित नाहीं।।#बातुल भूत बिबस मतवारे। ते नहिं बोलहिं बचन बिचारे।।#जिन्ह कृत महामोह मद पाना। तिन् कर कहा करिअ नहिं काना।।"}, 
            {"seq":"271", "heading":"सोरठा", "data":"अस निज हृदयँ बिचारि तजु संसय भजु राम पद।#सुनु गिरिराज कुमारि भ्रम तम रबि कर बचन मम।।115।।"},
            {"seq":"272", "heading":"चौपाई", "data":"सगुनहि अगुनहि नहिं कछु भेदा। गावहिं मुनि पुरान बुध बेदा।।#अगुन अरुप अलख अज जोई। भगत प्रेम बस सगुन सो होई।।#जो गुन रहित सगुन सोइ कैसें। जलु हिम उपल बिलग नहिं जैसें।।#जासु नाम भ्रम तिमिर पतंगा। तेहि किमि कहिअ बिमोह प्रसंगा।।#राम सच्चिदानंद दिनेसा। नहिं तहँ मोह निसा लवलेसा।।#सहज प्रकासरुप भगवाना। नहिं तहँ पुनि बिग्यान बिहाना।।#हरष बिषाद ग्यान अग्याना। जीव धर्म अहमिति अभिमाना।।#राम ब्रह्म ब्यापक जग जाना। परमानन्द परेस पुराना।।"},
            {"seq":"273", "heading":"दोहा", "data":"पुरुष प्रसिद्ध प्रकास निधि प्रगट परावर नाथ।।#रघुकुलमनि मम स्वामि सोइ कहि सिवँ नायउ माथ।।116।।"}, 
            {"seq":"274", "heading":"चौपाई", "data":"निज भ्रम नहिं समुझहिं अग्यानी। प्रभु पर मोह धरहिं जड़ प्रानी।।#जथा गगन घन पटल निहारी। झाँपेउ मानु कहहिं कुबिचारी।।#चितव जो लोचन अंगुलि लाएँ। प्रगट जुगल ससि तेहि के भाएँ।।#उमा राम बिषइक अस मोहा। नभ तम धूम धूरि जिमि सोहा।।#बिषय करन सुर जीव समेता। सकल एक तें एक सचेता।।#सब कर परम प्रकासक जोई। राम अनादि अवधपति सोई।।#जगत प्रकास्य प्रकासक रामू। मायाधीस ग्यान गुन धामू।।#जासु सत्यता तें जड माया। भास सत्य इव मोह सहाया।।"},
            {"seq":"275", "heading":"दोहा", "data":"रजत सीप महुँ मास जिमि जथा भानु कर बारि।#जदपि मृषा तिहुँ काल सोइ भ्रम न सकइ कोउ टारि।।117।।"},
            {"seq":"276", "heading":"चौपाई", "data":"एहि बिधि जग हरि आश्रित रहई। जदपि असत्य देत दुख अहई।।#जौं सपनें सिर काटै कोई। बिनु जागें न दूरि दुख होई।।#जासु कृपाँ अस भ्रम मिटि जाई। गिरिजा सोइ कृपाल रघुराई।।#आदि अंत कोउ जासु न पावा। मति अनुमानि निगम अस गावा।।#बिनु पद चलइ सुनइ बिनु काना। कर बिनु करम करइ बिधि नाना।।#आनन रहित सकल रस भोगी। बिनु बानी बकता बड़ जोगी।।#तनु बिनु परस नयन बिनु देखा। ग्रहइ घ्रान बिनु बास असेषा।।#असि सब भाँति अलौकिक करनी। महिमा जासु जाइ नहिं बरनी।।"}, 
            {"seq":"277", "heading":"दोहा", "data":"जेहि इमि गावहि बेद बुध जाहि धरहिं मुनि ध्यान।।#सोइ दसरथ सुत भगत हित कोसलपति भगवान।।118।।"},
            {"seq":"278", "heading":"चौपाई", "data":"कासीं मरत जंतु अवलोकी। जासु नाम बल करउँ बिसोकी।।#सोइ प्रभु मोर चराचर स्वामी। रघुबर सब उर अंतरजामी।।#बिबसहुँ जासु नाम नर कहहीं। जनम अनेक रचित अघ दहहीं।।#सादर सुमिरन जे नर करहीं। भव बारिधि गोपद इव तरहीं।।#राम सो परमातमा भवानी। तहँ भ्रम अति अबिहित तव बानी।।#अस संसय आनत उर माहीं। ग्यान बिराग सकल गुन जाहीं।।#सुनि सिव के भ्रम भंजन बचना। मिटि गै सब कुतरक कै रचना।।#भइ रघुपति पद प्रीति प्रतीती। दारुन असंभावना बीती।।"},
            {"seq":"279", "heading":"दोहा", "data":"पुनि पुनि प्रभु पद कमल गहि जोरि पंकरुह पानि।#बोली गिरिजा बचन बर मनहुँ प्रेम रस सानि।।119।।"},
            {"seq":"280", "heading":"चौपाई", "data":"ससि कर सम सुनि गिरा तुम्हारी। मिटा मोह सरदातप भारी।।#तुम्ह कृपाल सबु संसउ हरेऊ। राम स्वरुप जानि मोहि परेऊ।।#नाथ कृपाँ अब गयउ बिषादा। सुखी भयउँ प्रभु चरन प्रसादा।।#अब मोहि आपनि किंकरि जानी। जदपि सहज जड नारि अयानी।।#प्रथम जो मैं पूछा सोइ कहहू। जौं मो पर प्रसन्न प्रभु अहहू।।#राम ब्रह्म चिनमय अबिनासी। सर्ब रहित सब उर पुर बासी।।#नाथ धरेउ नरतनु केहि हेतू। मोहि समुझाइ कहहु बृषकेतू।।#उमा बचन सुनि परम बिनीता। रामकथा पर प्रीति पुनीता।।"}, 
            {"seq":"281", "heading":"दोहा", "data":"हिँयँ हरषे कामारि तब संकर सहज सुजान।#बहु बिधि उमहि प्रसंसि पुनि बोले कृपानिधान।।120(क)।।#सुनु सुभ कथा भवानि रामचरितमानस बिमल।#कहा भुसुंडि बखानि सुना बिहग नायक गरुड।।120(ख)।।#सो संबाद उदार जेहि बिधि भा आगें कहब।#सुनहु राम अवतार चरित परम सुंदर अनघ।।120(ग)।।#हरि गुन नाम अपार कथा रूप अगनित अमित।#मैं निज मति अनुसार कहउँ उमा सादर सुनहु।।120(घ)।।#!! मासपारायण, चौथा विश्राम !!"},
            {"seq":"282", "heading":"!! नवान्हपारायन,पहला विश्राम !!", "data":""},
            {"seq":"283", "heading":"", "data":""}
        ]
    }
]