[
    {
        "id":1,
        "name": "LANKAKAND",
        "displayname":"लंकाकाण्ड",
        "config": {"itemsPerPage":5,"currentPage":1},
        "page": [
            {"seq":"1", "heading":"श्लोक", "data":"रामं कामारिसेव्यं भवभयहरणं कालमत्तेभसिंहं, योगीन्द्रं ज्ञानगम्यं गुणनिधिमजितं निर्गुणं निर्विकारम्।#मायातीतं सुरेशं खलवधनिरतं ब्रह्मवृन्दैकदेवं, वन्दे कन्दावदातं सरसिजनयनं देवमुर्वीशरूपम्।।1।।#शंखेन्द्वाभमतीवसुन्दरतनुं शार्दूलचर्माम्बरं, कालव्यालकरालभूषणधरं गंगाशशांकप्रियम्।#काशीशं कलिकल्मषौघशमनं कल्याणकल्पद्रुमं, नौमीड्यं गिरिजापतिं गुणनिधिं कन्दर्पहं शङ्करम्।।2।।#यो ददाति सतां शम्भुः कैवल्यमपि दुर्लभम्।#खलानां दण्डकृद्योऽसौ शङ्करः शं तनोतु मे।।3।।"},
            {"seq":"3", "heading":"दोहा", "data":"लव निमेष परमानु जुग बरष कलप सर चंड।#भजसि न मन तेहि राम को कालु जासु कोदंड।।"},
			{"seq":"2", "heading":"सोरठा", "data":"सिंधु बचन सुनि राम सचिव बोलि प्रभु अस कहेउ।#अब बिलंबु केहि काम करहु सेतु उतरै कटकु।।#सुनहु भानुकुल केतु जामवंत कर जोरि कह।#नाथ नाम तव सेतु नर चढ़ि भव सागर तरिहिं।।"},
            {"seq":"3", "heading":"चौपाई", "data":"यह लघु जलधि तरत कति बारा। अस सुनि पुनि कह पवनकुमारा।।#प्रभु प्रताप बड़वानल भारी। सोषेउ प्रथम पयोनिधि बारी।।#तब रिपु नारी रुदन जल धारा। भरेउ बहोरि भयउ तेहिं खारा।।#सुनि अति उकुति पवनसुत केरी। हरषे कपि रघुपति तन हेरी।।#जामवंत बोले दोउ भाई। नल नीलहि सब कथा सुनाई।।#राम प्रताप सुमिरि मन माहीं। करहु सेतु प्रयास कछु नाहीं।।#बोलि लिए कपि निकर बहोरी। सकल सुनहु बिनती कछु मोरी।।#राम चरन पंकज उर धरहू। कौतुक एक भालु कपि करहू।।#धावहु मर्कट बिकट बरूथा। आनहु बिटप गिरिन्ह के जूथा।।#सुनि कपि भालु चले करि हूहा। जय रघुबीर प्रताप समूहा।।"},
			{"seq":"3", "heading":"दोहा", "data":"अति उतंग गिरि पादप लीलहिं लेहिं उठाइ।#आनि देहिं नल नीलहि रचहिं ते सेतु बनाइ।।1।।"},
			{"seq":"2", "heading":"चौपाई", "data":"सैल बिसाल आनि कपि देहीं। कंदुक इव नल नील ते लेहीं।।#देखि सेतु अति सुंदर रचना। बिहसि कृपानिधि बोले बचना।।#परम रम्य उत्तम यह धरनी। महिमा अमित जाइ नहिं बरनी।।#करिहउँ इहाँ संभु थापना। मोरे हृदयँ परम कलपना।।#सुनि कपीस बहु दूत पठाए। मुनिबर सकल बोलि लै आए।।#लिंग थापि बिधिवत करि पूजा। सिव समान प्रिय मोहि न दूजा।।#सिव द्रोही मम भगत कहावा। सो नर सपनेहुँ मोहि न पावा।।#संकर बिमुख भगति चह मोरी। सो नारकी मूढ़ मति थोरी।।"},
            {"seq":"3", "heading":"दोहा", "data":"संकर प्रिय मम द्रोही सिव द्रोही मम दास।#ते नर करहि कलप भरि धोर नरक महुँ बास।।2।।"},
			{"seq":"2", "heading":"चौपाई", "data":"जे रामेस्वर दरसनु करिहहिं। ते तनु तजि मम लोक सिधरिहहिं।।#जो गंगाजलु आनि चढ़ाइहि। सो साजुज्य मुक्ति नर पाइहि।।#होइ अकाम जो छल तजि सेइहि। भगति मोरि तेहि संकर देइहि।।#मम कृत सेतु जो दरसनु करिही। सो बिनु श्रम भवसागर तरिही।।#राम बचन सब के जिय भाए। मुनिबर निज निज आश्रम आए।।#गिरिजा रघुपति कै यह रीती। संतत करहिं प्रनत पर प्रीती।।#बाँधा सेतु नील नल नागर। राम कृपाँ जसु भयउ उजागर।।#बूड़हिं आनहि बोरहिं जेई। भए उपल बोहित सम तेई।।#महिमा यह न जलधि कइ बरनी। पाहन गुन न कपिन्ह कइ करनी।।"},
            {"seq":"3", "heading":"दोहा", "data":"श्री रघुबीर प्रताप ते सिंधु तरे पाषान।#ते मतिमंद जे राम तजि भजहिं जाइ प्रभु आन।।3।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"बाँधि सेतु अति सुदृढ़ बनावा। देखि कृपानिधि के मन भावा।।#चली सेन कछु बरनि न जाई। गर्जहिं मर्कट भट समुदाई।।#सेतुबंध ढिग चढ़ि रघुराई। चितव कृपाल सिंधु बहुताई।।#देखन कहुँ प्रभु करुना कंदा। प्रगट भए सब जलचर बृंदा।।#मकर नक्र नाना झष ब्याला। सत जोजन तन परम बिसाला।।#अइसेउ एक तिन्हहि जे खाहीं। एकन्ह कें डर तेपि डेराहीं।।#प्रभुहि बिलोकहिं टरहिं न टारे। मन हरषित सब भए सुखारे।।#तिन्ह की ओट न देखिअ बारी। मगन भए हरि रूप निहारी।।#चला कटकु प्रभु आयसु पाई। को कहि सक कपि दल बिपुलाई।।"},
            {"seq":"3", "heading":"दोहा", "data":"सेतुबंध भइ भीर अति कपि नभ पंथ उड़ाहिं।#अपर जलचरन्हि ऊपर चढ़ि चढ़ि पारहि जाहिं।।4।।"},
			{"seq":"2", "heading":"चौपाई", "data":"अस कौतुक बिलोकि द्वौ भाई। बिहँसि चले कृपाल रघुराई।।#सेन सहित उतरे रघुबीरा। कहि न जाइ कपि जूथप भीरा।।#सिंधु पार प्रभु डेरा कीन्हा। सकल कपिन्ह कहुँ आयसु दीन्हा।।#खाहु जाइ फल मूल सुहाए। सुनत भालु कपि जहँ तहँ धाए।।#सब तरु फरे राम हित लागी। रितु अरु कुरितु काल गति त्यागी।।#खाहिं मधुर फल बटप हलावहिं। लंका सन्मुख सिखर चलावहिं।।#जहँ कहुँ फिरत निसाचर पावहिं। घेरि सकल बहु नाच नचावहिं।।#दसनन्हि काटि नासिका काना। कहि प्रभु सुजसु देहिं तब जाना।।#जिन्ह कर नासा कान निपाता। तिन्ह रावनहि कही सब बाता।।#सुनत श्रवन बारिधि बंधाना। दस मुख बोलि उठा अकुलाना।।"},
            {"seq":"3", "heading":"दोहा", "data":"बांध्यो बननिधि नीरनिधि जलधि सिंधु बारीस।#सत्य तोयनिधि कंपति उदधि पयोधि नदीस।।5।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"निज बिकलता बिचारि बहोरी। बिहँसि गयउ ग्रह करि भय भोरी।।#मंदोदरीं सुन्यो प्रभु आयो। कौतुकहीं पाथोधि बँधायो।।#कर गहि पतिहि भवन निज आनी। बोली परम मनोहर बानी।।#चरन नाइ सिरु अंचलु रोपा। सुनहु बचन पिय परिहरि कोपा।।#नाथ बयरु कीजे ताही सों। बुधि बल सकिअ जीति जाही सों।।#तुम्हहि रघुपतिहि अंतर कैसा। खलु खद्योत दिनकरहि जैसा।।#अतिबल मधु कैटभ जेहिं मारे। महाबीर दितिसुत संघारे।।#जेहिं बलि बाँधि सहजभुज मारा। सोइ अवतरेउ हरन महि भारा।।#तासु बिरोध न कीजिअ नाथा। काल करम जिव जाकें हाथा।।"},
            {"seq":"3", "heading":"दोहा", "data":"रामहि सौपि जानकी नाइ कमल पद माथ।#सुत कहुँ राज समर्पि बन जाइ भजिअ रघुनाथ।।6।।"},
			{"seq":"2", "heading":"चौपाई", "data":"नाथ दीनदयाल रघुराई। बाघउ सनमुख गएँ न खाई।।#चाहिअ करन सो सब करि बीते। तुम्ह सुर असुर चराचर जीते।।#संत कहहिं असि नीति दसानन। चौथेंपन जाइहि नृप कानन।।#तासु भजन कीजिअ तहँ भर्ता। जो कर्ता पालक संहर्ता।।#सोइ रघुवीर प्रनत अनुरागी। भजहु नाथ ममता सब त्यागी।।#मुनिबर जतनु करहिं जेहि लागी। भूप राजु तजि होहिं बिरागी।।#सोइ कोसलधीस रघुराया। आयउ करन तोहि पर दाया।।#जौं पिय मानहु मोर सिखावन। सुजसु होइ तिहुँ पुर अति पावन।।"},
            {"seq":"3", "heading":"दोहा", "data":"अस कहि नयन नीर भरि गहि पद कंपित गात।#नाथ भजहु रघुनाथहि अचल होइ अहिवात।।7।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तब रावन मयसुता उठाई। कहै लाग खल निज प्रभुताई।।#सुनु तै प्रिया बृथा भय माना। जग जोधा को मोहि समाना।।#बरुन कुबेर पवन जम काला। भुज बल जितेउँ सकल दिगपाला।।#देव दनुज नर सब बस मोरें। कवन हेतु उपजा भय तोरें।।#नाना बिधि तेहि कहेसि बुझाई। सभाँ बहोरि बैठ सो जाई।।#मंदोदरीं हदयँ अस जाना। काल बस्य उपजा अभिमाना।।#सभाँ आइ मंत्रिन्ह तेंहि बूझा। करब कवन बिधि रिपु सैं जूझा।।#कहहिं सचिव सुनु निसिचर नाहा। बार बार प्रभु पूछहु काहा।।#कहहु कवन भय करिअ बिचारा। नर कपि भालु अहार हमारा।।"},
            {"seq":"3", "heading":"दोहा", "data":"सब के बचन श्रवन सुनि कह प्रहस्त कर जोरि।#निति बिरोध न करिअ प्रभु मत्रिंन्ह मति अति थोरि।।8।।"},
			{"seq":"2", "heading":"चौपाई", "data":"कहहिं सचिव सठ ठकुरसोहाती। नाथ न पूर आव एहि भाँती।।#बारिधि नाघि एक कपि आवा। तासु चरित मन महुँ सबु गावा।।#छुधा न रही तुम्हहि तब काहू। जारत नगरु कस न धरि खाहू।।#सुनत नीक आगें दुख पावा। सचिवन अस मत प्रभुहि सुनावा।।#जेहिं बारीस बँधायउ हेला। उतरेउ सेन समेत सुबेला।।#सो भनु मनुज खाब हम भाई। बचन कहहिं सब गाल फुलाई।।#तात बचन मम सुनु अति आदर। जनि मन गुनहु मोहि करि कादर।।#प्रिय बानी जे सुनहिं जे कहहीं। ऐसे नर निकाय जग अहहीं।।#बचन परम हित सुनत कठोरे। सुनहिं जे कहहिं ते नर प्रभु थोरे।।#प्रथम बसीठ पठउ सुनु नीती। सीता देइ करहु पुनि प्रीती।।"},
            {"seq":"3", "heading":"दोहा", "data":"नारि पाइ फिरि जाहिं जौं तौ न बढ़ाइअ रारि।#नाहिं त सन्मुख समर महि तात करिअ हठि मारि।।9।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"यह मत जौं मानहु प्रभु मोरा। उभय प्रकार सुजसु जग तोरा।।#सुत सन कह दसकंठ रिसाई। असि मति सठ केहिं तोहि सिखाई।।#अबहीं ते उर संसय होई। बेनुमूल सुत भयहु घमोई।।#सुनि पितु गिरा परुष अति घोरा। चला भवन कहि बचन कठोरा।।#हित मत तोहि न लागत कैसें। काल बिबस कहुँ भेषज जैसें।।#संध्या समय जानि दससीसा। भवन चलेउ निरखत भुज बीसा।।#लंका सिखर उपर आगारा। अति बिचित्र तहँ होइ अखारा।।#बैठ जाइ तेही मंदिर रावन। लागे किंनर गुन गन गावन।।#बाजहिं ताल पखाउज बीना। नृत्य करहिं अपछरा प्रबीना।।"},
            {"seq":"3", "heading":"दोहा", "data":"सुनासीर सत सरिस सो संतत करइ बिलास।#परम प्रबल रिपु सीस पर तद्यपि सोच न त्रास।।10।।"},
			{"seq":"2", "heading":"चौपाई", "data":"इहाँ सुबेल सैल रघुबीरा। उतरे सेन सहित अति भीरा।।#सिखर एक उतंग अति देखी। परम रम्य सम सुभ्र बिसेषी।।#तहँ तरु किसलय सुमन सुहाए। लछिमन रचि निज हाथ डसाए।।#ता पर रूचिर मृदुल मृगछाला। तेहीं आसान आसीन कृपाला।।#प्रभु कृत सीस कपीस उछंगा। बाम दहिन दिसि चाप निषंगा।।#दुहुँ कर कमल सुधारत बाना। कह लंकेस मंत्र लगि काना।।#बड़भागी अंगद हनुमाना। चरन कमल चापत बिधि नाना।।#प्रभु पाछें लछिमन बीरासन। कटि निषंग कर बान सरासन।।"},
            {"seq":"3", "heading":"दोहा", "data":"एहि बिधि कृपा रूप गुन धाम रामु आसीन।#धन्य ते नर एहिं ध्यान जे रहत सदा लयलीन।।11(क)।।#पूरब दिसा बिलोकि प्रभु देखा उदित मंयक।#कहत सबहि देखहु ससिहि मृगपति सरिस असंक।।11(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"पूरब दिसि गिरिगुहा निवासी। परम प्रताप तेज बल रासी।।#मत्त नाग तम कुंभ बिदारी। ससि केसरी गगन बन चारी।।#बिथुरे नभ मुकुताहल तारा। निसि सुंदरी केर सिंगारा।।#कह प्रभु ससि महुँ मेचकताई। कहहु काह निज निज मति भाई।।#कह सुग़ीव सुनहु रघुराई। ससि महुँ प्रगट भूमि कै झाँई।।#मारेउ राहु ससिहि कह कोई। उर महँ परी स्यामता सोई।।#कोउ कह जब बिधि रति मुख कीन्हा। सार भाग ससि कर हरि लीन्हा।।#छिद्र सो प्रगट इंदु उर माहीं। तेहि मग देखिअ नभ परिछाहीं।।#प्रभु कह गरल बंधु ससि केरा। अति प्रिय निज उर दीन्ह बसेरा।।#बिष संजुत कर निकर पसारी। जारत बिरहवंत नर नारी।।"},
            {"seq":"3", "heading":"दोहा", "data":"कह हनुमंत सुनहु प्रभु ससि तुम्हारा प्रिय दास।#तव मूरति बिधु उर बसति सोइ स्यामता अभास।।12(क)।।"},
			{"seq":"2", "heading":"!! नवान्हपारायण।। सातवाँ विश्राम !!", "data":""},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"3", "heading":"दोहा", "data":"पवन तनय के बचन सुनि बिहँसे रामु सुजान।#दच्छिन दिसि अवलोकि प्रभु बोले कृपा निधान।।12(ख)।।"},
			{"seq":"2", "heading":"चौपाई", "data":"देखु बिभीषन दच्छिन आसा। घन घंमड दामिनि बिलासा।।#मधुर मधुर गरजइ घन घोरा। होइ बृष्टि जनि उपल कठोरा।।#कहत बिभीषन सुनहु कृपाला। होइ न तड़ित न बारिद माला।।#लंका सिखर उपर आगारा। तहँ दसकंघर देख अखारा।।#छत्र मेघडंबर सिर धारी। सोइ जनु जलद घटा अति कारी।।#मंदोदरी श्रवन ताटंका। सोइ प्रभु जनु दामिनी दमंका।।#बाजहिं ताल मृदंग अनूपा। सोइ रव मधुर सुनहु सुरभूपा।।#प्रभु मुसुकान समुझि अभिमाना। चाप चढ़ाइ बान संधाना।।"},
            {"seq":"3", "heading":"दोहा", "data":"छत्र मुकुट ताटंक तब हते एकहीं बान।#सबकें देखत महि परे मरमु न कोऊ जान।।13(क)।।#अस कौतुक करि राम सर प्रबिसेउ आइ निषंग।#रावन सभा ससंक सब देखि महा रसभंग।।13(ख)।।"},
			{"seq":"2", "heading":"", "data":""},
            {"seq":"2", "heading":"", "data":""},
			{"seq":"2", "heading":"चौपाई", "data":"कंप न भूमि न मरुत बिसेषा। अस्त्र सस्त्र कछु नयन न देखा।।#सोचहिं सब निज हृदय मझारी। असगुन भयउ भयंकर भारी।।#दसमुख देखि सभा भय पाई। बिहसि बचन कह जुगुति बनाई।।#सिरउ गिरे संतत सुभ जाही। मुकुट परे कस असगुन ताही।।#सयन करहु निज निज गृह जाई। गवने भवन सकल सिर नाई।।#मंदोदरी सोच उर बसेऊ। जब ते श्रवनपूर महि खसेऊ।।#सजल नयन कह जुग कर जोरी। सुनहु प्रानपति बिनती मोरी।।#कंत राम बिरोध परिहरहू। जानि मनुज जनि हठ मन धरहू।।"},
            {"seq":"3", "heading":"दोहा", "data":"बिस्वरुप रघुबंस मनि करहु बचन बिस्वासु।#लोक कल्पना बेद कर अंग अंग प्रति जासु।।14।।"},
			{"seq":"2", "heading":"चौपाई", "data":"पद पाताल सीस अज धामा। अपर लोक अँग अँग बिश्रामा।।#भृकुटि बिलास भयंकर काला। नयन दिवाकर कच घन माला।।#जासु घ्रान अस्विनीकुमारा। निसि अरु दिवस निमेष अपारा।।#श्रवन दिसा दस बेद बखानी। मारुत स्वास निगम निज बानी।।#अधर लोभ जम दसन कराला। माया हास बाहु दिगपाला।।#आनन अनल अंबुपति जीहा। उतपति पालन प्रलय समीहा।।#रोम राजि अष्टादस भारा। अस्थि सैल सरिता नस जारा।।#उदर उदधि अधगो जातना। जगमय प्रभु का बहु कलपना।।"},
            {"seq":"3", "heading":"दोहा", "data":"अहंकार सिव बुद्धि अज मन ससि चित्त महान।#मनुज बास सचराचर रुप राम भगवान।।15 क।।#अस बिचारि सुनु प्रानपति प्रभु सन बयरु बिहाइ।#प्रीति करहु रघुबीर पद मम अहिवात न जाइ।।15 ख।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"बिहँसा नारि बचन सुनि काना। अहो मोह महिमा बलवाना।।#नारि सुभाउ सत्य सब कहहीं। अवगुन आठ सदा उर रहहीं।।#साहस अनृत चपलता माया। भय अबिबेक असौच अदाया।।#रिपु कर रुप सकल तैं गावा। अति बिसाल भय मोहि सुनावा।।#सो सब प्रिया सहज बस मोरें। समुझि परा प्रसाद अब तोरें।।#जानिउँ प्रिया तोरि चतुराई। एहि बिधि कहहु मोरि प्रभुताई।।#तव बतकही गूढ़ मृगलोचनि। समुझत सुखद सुनत भय मोचनि।।#मंदोदरि मन महुँ अस ठयऊ। पियहि काल बस मतिभ्रम भयऊ।।"},
            {"seq":"3", "heading":"दोहा", "data":"एहि बिधि करत बिनोद बहु प्रात प्रगट दसकंध।#सहज असंक लंकपति सभाँ गयउ मद अंध।।16(क)।।"},
			{"seq":"2", "heading":"सोरठा", "data":"फूलह फरइ न बेत जदपि सुधा बरषहिं जलद।#मूरुख हृदयँ न चेत जौं गुर मिलहिं बिरंचि सम।।16(ख)।।"},
			{"seq":"2", "heading":"", "data":""},
            {"seq":"3", "heading":"", "data":""},
			{"seq":"2", "heading":"चौपाई", "data":"इहाँ प्रात जागे रघुराई। पूछा मत सब सचिव बोलाई।।#कहहु बेगि का करिअ उपाई। जामवंत कह पद सिरु नाई।।#सुनु सर्बग्य सकल उर बासी। बुधि बल तेज धर्म गुन रासी।।#मंत्र कहउँ निज मति अनुसारा। दूत पठाइअ बालिकुमारा।।#नीक मंत्र सब के मन माना। अंगद सन कह कृपानिधाना।।#बालितनय बुधि बल गुन धामा। लंका जाहु तात मम कामा।।#बहुत बुझाइ तुम्हहि का कहऊँ। परम चतुर मैं जानत अहऊँ।।#काजु हमार तासु हित होई। रिपु सन करेहु बतकही सोई।।"},
            {"seq":"3", "heading":"सोरठा", "data":"प्रभु अग्या धरि सीस चरन बंदि अंगद उठेउ।#सोइ गुन सागर ईस राम कृपा जा पर करहु।।17(क)।।#स्वयं सिद्ध सब काज नाथ मोहि आदरु दियउ।#अस बिचारि जुबराज तन पुलकित हरषित हियउ।।17(ख)।।"},
			{"seq":"2", "heading":"चौपाई", "data":"बंदि चरन उर धरि प्रभुताई। अंगद चलेउ सबहि सिरु नाई।।#प्रभु प्रताप उर सहज असंका। रन बाँकुरा बालिसुत बंका।।#पुर पैठत रावन कर बेटा। खेलत रहा सो होइ गै भैंटा।।#बातहिं बात करष बढ़ि आई। जुगल अतुल बल पुनि तरुनाई।।#तेहि अंगद कहुँ लात उठाई। गहि पद पटकेउ भूमि भवाँई।।#निसिचर निकर देखि भट भारी। जहँ तहँ चले न सकहिं पुकारी।।#एक एक सन मरमु न कहहीं। समुझि तासु बध चुप करि रहहीं।।#भयउ कोलाहल नगर मझारी। आवा कपि लंका जेहीं जारी।।#अब धौं कहा करिहि करतारा। अति सभीत सब करहिं बिचारा।।#बिनु पूछें मगु देहिं दिखाई। जेहि बिलोक सोइ जाइ सुखाई।।"},
            {"seq":"3", "heading":"दोहा", "data":"गयउ सभा दरबार तब सुमिरि राम पद कंज।#सिंह ठवनि इत उत चितव धीर बीर बल पुंज।।18।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तुरत निसाचर एक पठावा। समाचार रावनहि जनावा।।#सुनत बिहँसि बोला दससीसा। आनहु बोलि कहाँ कर कीसा।।#आयसु पाइ दूत बहु धाए। कपिकुंजरहि बोलि लै आए।।#अंगद दीख दसानन बैंसें। सहित प्रान कज्जलगिरि जैसें।।#भुजा बिटप सिर सृंग समाना। रोमावली लता जनु नाना।।#मुख नासिका नयन अरु काना। गिरि कंदरा खोह अनुमाना।।#गयउ सभाँ मन नेकु न मुरा। बालितनय अतिबल बाँकुरा।।#उठे सभासद कपि कहुँ देखी। रावन उर भा क्रौध बिसेषी।।"},
            {"seq":"3", "heading":"दोहा", "data":"जथा मत्त गज जूथ महुँ पंचानन चलि जाइ।#राम प्रताप सुमिरि मन बैठ सभाँ सिरु नाइ।।19।।"},
			{"seq":"2", "heading":"चौपाई", "data":"कह दसकंठ कवन तैं बंदर। मैं रघुबीर दूत दसकंधर।।#मम जनकहि तोहि रही मिताई। तव हित कारन आयउँ भाई।।#उत्तम कुल पुलस्ति कर नाती। सिव बिरंचि पूजेहु बहु भाँती।।#बर पायहु कीन्हेहु सब काजा। जीतेहु लोकपाल सब राजा।।#नृप अभिमान मोह बस किंबा। हरि आनिहु सीता जगदंबा।।#अब सुभ कहा सुनहु तुम्ह मोरा। सब अपराध छमिहि प्रभु तोरा।।#दसन गहहु तृन कंठ कुठारी। परिजन सहित संग निज नारी।।#सादर जनकसुता करि आगें। एहि बिधि चलहु सकल भय त्यागें।।"},
            {"seq":"3", "heading":"दोहा", "data":"प्रनतपाल रघुबंसमनि त्राहि त्राहि अब मोहि।#आरत गिरा सुनत प्रभु अभय करैगो तोहि।।20।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"रे कपिपोत बोलु संभारी। मूढ़ न जानेहि मोहि सुरारी।।#कहु निज नाम जनक कर भाई। केहि नातें मानिऐ मिताई।।#अंगद नाम बालि कर बेटा। तासों कबहुँ भई ही भेटा।।#अंगद बचन सुनत सकुचाना। रहा बालि बानर मैं जाना।।#अंगद तहीं बालि कर बालक। उपजेहु बंस अनल कुल घालक।।#गर्भ न गयहु ब्यर्थ तुम्ह जायहु। निज मुख तापस दूत कहायहु।।#अब कहु कुसल बालि कहँ अहई। बिहँसि बचन तब अंगद कहई।।#दिन दस गएँ बालि पहिं जाई। बूझेहु कुसल सखा उर लाई।।#राम बिरोध कुसल जसि होई। सो सब तोहि सुनाइहि सोई।।#सुनु सठ भेद होइ मन ताकें। श्रीरघुबीर हृदय नहिं जाकें।।"},
            {"seq":"3", "heading":"दोहा", "data":"हम कुल घालक सत्य तुम्ह कुल पालक दससीस।#अंधउ बधिर न अस कहहिं नयन कान तव बीस।।21।"},
			{"seq":"2", "heading":"चौपाई", "data":"सिव बिरंचि सुर मुनि समुदाई। चाहत जासु चरन सेवकाई।।#तासु दूत होइ हम कुल बोरा। अइसिहुँ मति उर बिहर न तोरा।।#सुनि कठोर बानी कपि केरी। कहत दसानन नयन तरेरी।।#खल तव कठिन बचन सब सहऊँ। नीति धर्म मैं जानत अहऊँ।।#कह कपि धर्मसीलता तोरी। हमहुँ सुनी कृत पर त्रिय चोरी।।#देखी नयन दूत रखवारी। बूड़ि न मरहु धर्म ब्रतधारी।।#कान नाक बिनु भगिनि निहारी। छमा कीन्हि तुम्ह धर्म बिचारी।।#धर्मसीलता तव जग जागी। पावा दरसु हमहुँ बड़भागी।।"},
            {"seq":"3", "heading":"दोहा", "data":"जनि जल्पसि जड़ जंतु कपि सठ बिलोकु मम बाहु।#लोकपाल बल बिपुल ससि ग्रसन हेतु सब राहु।।22(क)।।#पुनि नभ सर मम कर निकर कमलन्हि पर करि बास।#सोभत भयउ मराल इव संभु सहित कैलास।।22(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तुम्हरे कटक माझ सुनु अंगद। मो सन भिरिहि कवन जोधा बद।।#तव प्रभु नारि बिरहँ बलहीना। अनुज तासु दुख दुखी मलीना।।#तुम्ह सुग्रीव कूलद्रुम दोऊ। अनुज हमार भीरु अति सोऊ।।#जामवंत मंत्री अति बूढ़ा। सो कि होइ अब समरारूढ़ा।।#सिल्पि कर्म जानहिं नल नीला। है कपि एक महा बलसीला।।#आवा प्रथम नगरु जेंहिं जारा। सुनत बचन कह बालिकुमारा।।#सत्य बचन कहु निसिचर नाहा। साँचेहुँ कीस कीन्ह पुर दाहा।।#रावन नगर अल्प कपि दहई। सुनि अस बचन सत्य को कहई।।#जो अति सुभट सराहेहु रावन। सो सुग्रीव केर लघु धावन।।#चलइ बहुत सो बीर न होई। पठवा खबरि लेन हम सोई।।"},
            {"seq":"3", "heading":"दोहा", "data":"सत्य नगरु कपि जारेउ बिनु प्रभु आयसु पाइ।#फिरि न गयउ सुग्रीव पहिं तेहिं भय रहा लुकाइ।।23(क)।।#सत्य कहहि दसकंठ सब मोहि न सुनि कछु कोह।#कोउ न हमारें कटक अस तो सन लरत जो सोह।।23(ख)।।#प्रीति बिरोध समान सन करिअ नीति असि आहि।#जौं मृगपति बध मेड़ुकन्हि भल कि कहइ कोउ ताहि।।23(ग)।।#जद्यपि लघुता राम कहुँ तोहि बधें बड़ दोष।#तदपि कठिन दसकंठ सुनु छत्र जाति कर रोष।।23(घ)।।#बक्र उक्ति धनु बचन सर हृदय दहेउ रिपु कीस।#प्रतिउत्तर सड़सिन्ह मनहुँ काढ़त भट दससीस।।23(ङ)।।#हँसि बोलेउ दसमौलि तब कपि कर बड़ गुन एक।#जो प्रतिपालइ तासु हित करइ उपाय अनेक।।23(छ)।।"},
			{"seq":"2", "heading":"", "data":""},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"धन्य कीस जो निज प्रभु काजा। जहँ तहँ नाचइ परिहरि लाजा।।#नाचि कूदि करि लोग रिझाई। पति हित करइ धर्म निपुनाई।।#अंगद स्वामिभक्त तव जाती। प्रभु गुन कस न कहसि एहि भाँती।।#मैं गुन गाहक परम सुजाना। तव कटु रटनि करउँ नहिं काना।।#कह कपि तव गुन गाहकताई। सत्य पवनसुत मोहि सुनाई।।#बन बिधंसि सुत बधि पुर जारा। तदपि न तेहिं कछु कृत अपकारा।।#सोइ बिचारि तव प्रकृति सुहाई। दसकंधर मैं कीन्हि ढिठाई।।#देखेउँ आइ जो कछु कपि भाषा। तुम्हरें लाज न रोष न माखा।।#जौं असि मति पितु खाए कीसा। कहि अस बचन हँसा दससीसा।।#पितहि खाइ खातेउँ पुनि तोही। अबहीं समुझि परा कछु मोही।।#बालि बिमल जस भाजन जानी। हतउँ न तोहि अधम अभिमानी।।#कहु रावन रावन जग केते। मैं निज श्रवन सुने सुनु जेते।।#बलिहि जितन एक गयउ पताला। राखेउ बाँधि सिसुन्ह हयसाला।।#खेलहिं बालक मारहिं जाई। दया लागि बलि दीन्ह छोड़ाई।।#एक बहोरि सहसभुज देखा। धाइ धरा जिमि जंतु बिसेषा।।#कौतुक लागि भवन लै आवा। सो पुलस्ति मुनि जाइ छोड़ावा।।"},
            {"seq":"3", "heading":"दोहा", "data":"एक कहत मोहि सकुच अति रहा बालि की काँख।#इन्ह महुँ रावन तैं कवन सत्य बदहि तजि माख।।24।।"},
			{"seq":"2", "heading":"चौपाई", "data":"सुनु सठ सोइ रावन बलसीला। हरगिरि जान जासु भुज लीला।।#जान उमापति जासु सुराई। पूजेउँ जेहि सिर सुमन चढ़ाई।।#सिर सरोज निज करन्हि उतारी। पूजेउँ अमित बार त्रिपुरारी।।#भुज बिक्रम जानहिं दिगपाला। सठ अजहूँ जिन्ह कें उर साला।।#जानहिं दिग्गज उर कठिनाई। जब जब भिरउँ जाइ बरिआई।।#जिन्ह के दसन कराल न फूटे। उर लागत मूलक इव टूटे।।#जासु चलत डोलति इमि धरनी। चढ़त मत्त गज जिमि लघु तरनी।।#सोइ रावन जग बिदित प्रतापी। सुनेहि न श्रवन अलीक प्रलापी।।"},
            {"seq":"3", "heading":"दोहा", "data":"तेहि रावन कहँ लघु कहसि नर कर करसि बखान।#रे कपि बर्बर खर्ब खल अब जाना तव ग्यान।।25।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"सुनि अंगद सकोप कह बानी। बोलु सँभारि अधम अभिमानी।।#सहसबाहु भुज गहन अपारा। दहन अनल सम जासु कुठारा।।#जासु परसु सागर खर धारा। बूड़े नृप अगनित बहु बारा।।#तासु गर्ब जेहि देखत भागा। सो नर क्यों दससीस अभागा।।#राम मनुज कस रे सठ बंगा। धन्वी कामु नदी पुनि गंगा।।#पसु सुरधेनु कल्पतरु रूखा। अन्न दान अरु रस पीयूषा।।#बैनतेय खग अहि सहसानन। चिंतामनि पुनि उपल दसानन।।#सुनु मतिमंद लोक बैकुंठा। लाभ कि रघुपति भगति अकुंठा।।"},
            {"seq":"3", "heading":"दोहा", "data":"सेन सहित तब मान मथि बन उजारि पुर जारि।।#कस रे सठ हनुमान कपि गयउ जो तव सुत मारि।।26।।"},
			{"seq":"2", "heading":"चौपाई", "data":"सुनु रावन परिहरि चतुराई। भजसि न कृपासिंधु रघुराई।।#जौ खल भएसि राम कर द्रोही। ब्रह्म रुद्र सक राखि न तोही।।#मूढ़ बृथा जनि मारसि गाला। राम बयर अस होइहि हाला।।#तव सिर निकर कपिन्ह के आगें। परिहहिं धरनि राम सर लागें।।#ते तव सिर कंदुक सम नाना। खेलहहिं भालु कीस चौगाना।।#जबहिं समर कोपहि रघुनायक। छुटिहहिं अति कराल बहु सायक।।#तब कि चलिहि अस गाल तुम्हारा। अस बिचारि भजु राम उदारा।।#सुनत बचन रावन परजरा। जरत महानल जनु घृत परा।।"},
            {"seq":"3", "heading":"दोहा", "data":"कुंभकरन अस बंधु मम सुत प्रसिद्ध सक्रारि।#मोर पराक्रम नहिं सुनेहि जितेउँ चराचर झारि।।27।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"सठ साखामृग जोरि सहाई। बाँधा सिंधु इहइ प्रभुताई।।#नाघहिं खग अनेक बारीसा। सूर न होहिं ते सुनु सब कीसा।।#मम भुज सागर बल जल पूरा। जहँ बूड़े बहु सुर नर सूरा।।#बीस पयोधि अगाध अपारा। को अस बीर जो पाइहि पारा।।#दिगपालन्ह मैं नीर भरावा। भूप सुजस खल मोहि सुनावा।।#जौं पै समर सुभट तव नाथा। पुनि पुनि कहसि जासु गुन गाथा।।#तौ बसीठ पठवत केहि काजा। रिपु सन प्रीति करत नहिं लाजा।।#हरगिरि मथन निरखु मम बाहू। पुनि सठ कपि निज प्रभुहि सराहू।।"},
            {"seq":"3", "heading":"दोहा", "data":"सूर कवन रावन सरिस स्वकर काटि जेहिं सीस।#हुने अनल अति हरष बहु बार साखि गौरीस।।28।।"},
			{"seq":"2", "heading":"चौपाई", "data":"जरत बिलोकेउँ जबहिं कपाला। बिधि के लिखे अंक निज भाला।।#नर कें कर आपन बध बाँची। हसेउँ जानि बिधि गिरा असाँची।।#सोउ मन समुझि त्रास नहिं मोरें। लिखा बिरंचि जरठ मति भोरें।।#आन बीर बल सठ मम आगें। पुनि पुनि कहसि लाज पति त्यागे।।#कह अंगद सलज्ज जग माहीं। रावन तोहि समान कोउ नाहीं।।#लाजवंत तव सहज सुभाऊ। निज मुख निज गुन कहसि न काऊ।।#सिर अरु सैल कथा चित रही। ताते बार बीस तैं कही।।#सो भुजबल राखेउ उर घाली। जीतेहु सहसबाहु बलि बाली।।#सुनु मतिमंद देहि अब पूरा। काटें सीस कि होइअ सूरा।।#इंद्रजालि कहु कहिअ न बीरा। काटइ निज कर सकल सरीरा।।"},
            {"seq":"3", "heading":"दोहा", "data":"जरहिं पतंग मोह बस भार बहहिं खर बृंद।#ते नहिं सूर कहावहिं समुझि देखु मतिमंद।।29।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"अब जनि बतबढ़ाव खल करही। सुनु मम बचन मान परिहरही।।#दसमुख मैं न बसीठीं आयउँ। अस बिचारि रघुबीष पठायउँ।।#बार बार अस कहइ कृपाला। नहिं गजारि जसु बधें सृकाला।।#मन महुँ समुझि बचन प्रभु केरे। सहेउँ कठोर बचन सठ तेरे।।#नाहिं त करि मुख भंजन तोरा। लै जातेउँ सीतहि बरजोरा।।#जानेउँ तव बल अधम सुरारी। सूनें हरि आनिहि परनारी।।#तैं निसिचर पति गर्ब बहूता। मैं रघुपति सेवक कर दूता।।#जौं न राम अपमानहि डरउँ। तोहि देखत अस कौतुक करऊँ।।"},
            {"seq":"3", "heading":"दोहा", "data":"तोहि पटकि महि सेन हति चौपट करि तव गाउँ।#तव जुबतिन्ह समेत सठ जनकसुतहि लै जाउँ।।30।।"},
			{"seq":"2", "heading":"चौपाई", "data":"जौ अस करौं तदपि न बड़ाई। मुएहि बधें नहिं कछु मनुसाई।।#कौल कामबस कृपिन बिमूढ़ा। अति दरिद्र अजसी अति बूढ़ा।।#सदा रोगबस संतत क्रोधी। बिष्नु बिमूख श्रुति संत बिरोधी।।#तनु पोषक निंदक अघ खानी। जीवन सव सम चौदह प्रानी।।#अस बिचारि खल बधउँ न तोही। अब जनि रिस उपजावसि मोही।।#सुनि सकोप कह निसिचर नाथा। अधर दसन दसि मीजत हाथा।।#रे कपि अधम मरन अब चहसी। छोटे बदन बात बड़ि कहसी।।#कटु जल्पसि जड़ कपि बल जाकें। बल प्रताप बुधि तेज न ताकें।।"},
            {"seq":"3", "heading":"दोहा", "data":"अगुन अमान जानि तेहि दीन्ह पिता बनबास।#सो दुख अरु जुबती बिरह पुनि निसि दिन मम त्रास।।31(क)।।#जिन्ह के बल कर गर्ब तोहि अइसे मनुज अनेक।#खाहीं निसाचर दिवस निसि मूढ़ समुझु तजि टेक।।31(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"जब तेहिं कीन्ह राम कै निंदा। क्रोधवंत अति भयउ कपिंदा।।#हरि हर निंदा सुनइ जो काना। होइ पाप गोघात समाना।।#कटकटान कपिकुंजर भारी। दुहु भुजदंड तमकि महि मारी।।#डोलत धरनि सभासद खसे। चले भाजि भय मारुत ग्रसे।।#गिरत सँभारि उठा दसकंधर। भूतल परे मुकुट अति सुंदर।।#कछु तेहिं लै निज सिरन्हि सँवारे। कछु अंगद प्रभु पास पबारे।।#आवत मुकुट देखि कपि भागे। दिनहीं लूक परन बिधि लागे।।#की रावन करि कोप चलाए। कुलिस चारि आवत अति धाए।।#कह प्रभु हँसि जनि हृदयँ डेराहू। लूक न असनि केतु नहिं राहू।।#ए किरीट दसकंधर केरे। आवत बालितनय के प्रेरे।।"},
            {"seq":"3", "heading":"दोहा", "data":"तरकि पवनसुत कर गहे आनि धरे प्रभु पास।#कौतुक देखहिं भालु कपि दिनकर सरिस प्रकास।।32(क)।।#उहाँ सकोपि दसानन सब सन कहत रिसाइ।#धरहु कपिहि धरि मारहु सुनि अंगद मुसुकाइ।।32(ख)।।"},
			{"seq":"2", "heading":"चौपाई", "data":"एहि बिधि बेगि सूभट सब धावहु। खाहु भालु कपि जहँ जहँ पावहु।।#मर्कटहीन करहु महि जाई। जिअत धरहु तापस द्वौ भाई।।#पुनि सकोप बोलेउ जुबराजा। गाल बजावत तोहि न लाजा।।#मरु गर काटि निलज कुलघाती। बल बिलोकि बिहरति नहिं छाती।।#रे त्रिय चोर कुमारग गामी। खल मल रासि मंदमति कामी।।#सन्यपात जल्पसि दुर्बादा। भएसि कालबस खल मनुजादा।।#याको फलु पावहिगो आगें। बानर भालु चपेटन्हि लागें।।#रामु मनुज बोलत असि बानी। गिरहिं न तव रसना अभिमानी।।#गिरिहहिं रसना संसय नाहीं। सिरन्हि समेत समर महि माहीं।।"},
            {"seq":"3", "heading":"दोहा", "data":"सो नर क्यों दसकंध बालि बध्यो जेहिं एक सर।#बीसहुँ लोचन अंध धिग तव जन्म कुजाति जड़।।33(क)।।#तब सोनित की प्यास तृषित राम सायक निकर।#तजउँ तोहि तेहि त्रास कटु जल्पक निसिचर अधम।।33(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"मै तव दसन तोरिबे लायक। आयसु मोहि न दीन्ह रघुनायक।।#असि रिस होति दसउ मुख तोरौं। लंका गहि समुद्र महँ बोरौं।।#गूलरि फल समान तव लंका। बसहु मध्य तुम्ह जंतु असंका।।#मैं बानर फल खात न बारा। आयसु दीन्ह न राम उदारा।।#जुगति सुनत रावन मुसुकाई। मूढ़ सिखिहि कहँ बहुत झुठाई।।#बालि न कबहुँ गाल अस मारा। मिलि तपसिन्ह तैं भएसि लबारा।।#साँचेहुँ मैं लबार भुज बीहा। जौं न उपारिउँ तव दस जीहा।।#समुझि राम प्रताप कपि कोपा। सभा माझ पन करि पद रोपा।।#जौं मम चरन सकसि सठ टारी। फिरहिं रामु सीता मैं हारी।।#सुनहु सुभट सब कह दससीसा। पद गहि धरनि पछारहु कीसा।।#इंद्रजीत आदिक बलवाना। हरषि उठे जहँ तहँ भट नाना।।#झपटहिं करि बल बिपुल उपाई। पद न टरइ बैठहिं सिरु नाई।।#पुनि उठि झपटहीं सुर आराती। टरइ न कीस चरन एहि भाँती।।#पुरुष कुजोगी जिमि उरगारी। मोह बिटप नहिं सकहिं उपारी।।"},
            {"seq":"3", "heading":"दोहा", "data":"कोटिन्ह मेघनाद सम सुभट उठे हरषाइ।#झपटहिं टरै न कपि चरन पुनि बैठहिं सिर नाइ।।34(क)।।#भूमि न छाँडत कपि चरन देखत रिपु मद भाग।।#कोटि बिघ्न ते संत कर मन जिमि नीति न त्याग।।34(ख)।।"},
			{"seq":"2", "heading":"चौपाई", "data":"कपि बल देखि सकल हियँ हारे। उठा आपु कपि कें परचारे।।#गहत चरन कह बालिकुमारा। मम पद गहें न तोर उबारा।।#गहसि न राम चरन सठ जाई। सुनत फिरा मन अति सकुचाई।।#भयउ तेजहत श्री सब गई। मध्य दिवस जिमि ससि सोहई।।#सिंघासन बैठेउ सिर नाई। मानहुँ संपति सकल गँवाई।।#जगदातमा प्रानपति रामा। तासु बिमुख किमि लह बिश्रामा।।#उमा राम की भृकुटि बिलासा। होइ बिस्व पुनि पावइ नासा।।#तृन ते कुलिस कुलिस तृन करई। तासु दूत पन कहु किमि टरई।।#पुनि कपि कही नीति बिधि नाना। मान न ताहि कालु निअराना।।#रिपु मद मथि प्रभु सुजसु सुनायो। यह कहि चल्यो बालि नृप जायो।।#हतौं न खेत खेलाइ खेलाई। तोहि अबहिं का करौं बड़ाई।।#प्रथमहिं तासु तनय कपि मारा। सो सुनि रावन भयउ दुखारा।।#जातुधान अंगद पन देखी। भय ब्याकुल सब भए बिसेषी।।"},
            {"seq":"3", "heading":"दोहा", "data":"रिपु बल धरषि हरषि कपि बालितनय बल पुंज।#पुलक सरीर नयन जल गहे राम पद कंज।।35(क)।।#साँझ जानि दसकंधर भवन गयउ बिलखाइ।#मंदोदरी रावनहि बहुरि कहा समुझाइ।।35(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"कंत समुझि मन तजहु कुमतिही। सोह न समर तुम्हहि रघुपतिही।।#रामानुज लघु रेख खचाई। सोउ नहिं नाघेहु असि मनुसाई।।#पिय तुम्ह ताहि जितब संग्रामा। जाके दूत केर यह कामा।।#कौतुक सिंधु नाघी तव लंका। आयउ कपि केहरी असंका।।#रखवारे हति बिपिन उजारा। देखत तोहि अच्छ तेहिं मारा।।#जारि सकल पुर कीन्हेसि छारा। कहाँ रहा बल गर्ब तुम्हारा।।#अब पति मृषा गाल जनि मारहु। मोर कहा कछु हृदयँ बिचारहु।।#पति रघुपतिहि नृपति जनि मानहु। अग जग नाथ अतुल बल जानहु।।#बान प्रताप जान मारीचा। तासु कहा नहिं मानेहि नीचा।।#जनक सभाँ अगनित भूपाला। रहे तुम्हउ बल अतुल बिसाला।।#भंजि धनुष जानकी बिआही। तब संग्राम जितेहु किन ताही।।#सुरपति सुत जानइ बल थोरा। राखा जिअत आँखि गहि फोरा।।#सूपनखा कै गति तुम्ह देखी। तदपि हृदयँ नहिं लाज बिषेषी।।"},
            {"seq":"3", "heading":"दोहा", "data":"बधि बिराध खर दूषनहि लीँलाँ हत्यो कबंध।#बालि एक सर मारयो तेहि जानहु दसकंध।।36।।"},
			{"seq":"2", "heading":"चौपाई", "data":"जेहिं जलनाथ बँधायउ हेला। उतरे प्रभु दल सहित सुबेला।।#कारुनीक दिनकर कुल केतू। दूत पठायउ तव हित हेतू।।#सभा माझ जेहिं तव बल मथा। करि बरूथ महुँ मृगपति जथा।।#अंगद हनुमत अनुचर जाके। रन बाँकुरे बीर अति बाँके।।#तेहि कहँ पिय पुनि पुनि नर कहहू। मुधा मान ममता मद बहहू।।#अहह कंत कृत राम बिरोधा। काल बिबस मन उपज न बोधा।।#काल दंड गहि काहु न मारा। हरइ धर्म बल बुद्धि बिचारा।।#निकट काल जेहि आवत साईं। तेहि भ्रम होइ तुम्हारिहि नाईं।।"},
            {"seq":"3", "heading":"दोहा", "data":"दुइ सुत मरे दहेउ पुर अजहुँ पूर पिय देहु।#कृपासिंधु रघुनाथ भजि नाथ बिमल जसु लेहु।।37।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"नारि बचन सुनि बिसिख समाना। सभाँ गयउ उठि होत बिहाना।।#बैठ जाइ सिंघासन फूली। अति अभिमान त्रास सब भूली।।#इहाँ राम अंगदहि बोलावा। आइ चरन पंकज सिरु नावा।।#अति आदर सपीप बैठारी। बोले बिहँसि कृपाल खरारी।।#बालितनय कौतुक अति मोही। तात सत्य कहु पूछउँ तोही।।।#रावनु जातुधान कुल टीका। भुज बल अतुल जासु जग लीका।।#तासु मुकुट तुम्ह चारि चलाए। कहहु तात कवनी बिधि पाए।।#सुनु सर्बग्य प्रनत सुखकारी। मुकुट न होहिं भूप गुन चारी।।#साम दान अरु दंड बिभेदा। नृप उर बसहिं नाथ कह बेदा।।#नीति धर्म के चरन सुहाए। अस जियँ जानि नाथ पहिं आए।।"},
            {"seq":"3", "heading":"दोहा", "data":"धर्महीन प्रभु पद बिमुख काल बिबस दससीस।#तेहि परिहरि गुन आए सुनहु कोसलाधीस।।38(((क)।।#परम चतुरता श्रवन सुनि बिहँसे रामु उदार।#समाचार पुनि सब कहे गढ़ के बालिकुमार।।38(ख)।।"},
			{"seq":"2", "heading":"चौपाई", "data":"रिपु के समाचार जब पाए। राम सचिव सब निकट बोलाए।।#लंका बाँके चारि दुआरा। केहि बिधि लागिअ करहु बिचारा।।#तब कपीस रिच्छेस बिभीषन। सुमिरि हृदयँ दिनकर कुल भूषन।।#करि बिचार तिन्ह मंत्र दृढ़ावा। चारि अनी कपि कटकु बनावा।।#जथाजोग सेनापति कीन्हे। जूथप सकल बोलि तब लीन्हे।।#प्रभु प्रताप कहि सब समुझाए। सुनि कपि सिंघनाद करि धाए।।#हरषित राम चरन सिर नावहिं। गहि गिरि सिखर बीर सब धावहिं।।#गर्जहिं तर्जहिं भालु कपीसा। जय रघुबीर कोसलाधीसा।।#जानत परम दुर्ग अति लंका। प्रभु प्रताप कपि चले असंका।।#घटाटोप करि चहुँ दिसि घेरी। मुखहिं निसान बजावहीं भेरी।।"},
            {"seq":"3", "heading":"दोहा", "data":"जयति राम जय लछिमन जय कपीस सुग्रीव।#गर्जहिं सिंघनाद कपि भालु महा बल सींव।।39।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"लंकाँ भयउ कोलाहल भारी। सुना दसानन अति अहँकारी।।#देखहु बनरन्ह केरि ढिठाई। बिहँसि निसाचर सेन बोलाई।।#आए कीस काल के प्रेरे। छुधावंत सब निसिचर मेरे।।#अस कहि अट्टहास सठ कीन्हा। गृह बैठे अहार बिधि दीन्हा।।#सुभट सकल चारिहुँ दिसि जाहू। धरि धरि भालु कीस सब खाहू।।#उमा रावनहि अस अभिमाना। जिमि टिट्टिभ खग सूत उताना।।#चले निसाचर आयसु मागी। गहि कर भिंडिपाल बर साँगी।।#तोमर मुग्दर परसु प्रचंडा। सुल कृपान परिघ गिरिखंडा।।#जिमि अरुनोपल निकर निहारी। धावहिं सठ खग मांस अहारी।।#चोंच भंग दुख तिन्हहि न सूझा। तिमि धाए मनुजाद अबूझा।।"},
            {"seq":"3", "heading":"दोहा", "data":"नानायुध सर चाप धर जातुधान बल बीर।#कोट कँगूरन्हि चढ़ि गए कोटि कोटि रनधीर।।40।।"},
			{"seq":"2", "heading":"चौपाई", "data":"कोट कँगूरन्हि सोहहिं कैसे। मेरु के सृंगनि जनु घन बैसे।।#बाजहिं ढोल निसान जुझाऊ। सुनि धुनि होइ भटन्हि मन चाऊ।।#बाजहिं भेरि नफीरि अपारा। सुनि कादर उर जाहिं दरारा।।#देखिन्ह जाइ कपिन्ह के ठट्टा। अति बिसाल तनु भालु सुभट्टा।।#धावहिं गनहिं न अवघट घाटा। पर्बत फोरि करहिं गहि बाटा।।#कटकटाहिं कोटिन्ह भट गर्जहिं। दसन ओठ काटहिं अति तर्जहिं।।#उत रावन इत राम दोहाई। जयति जयति जय परी लराई।।#निसिचर सिखर समूह ढहावहिं। कूदि धरहिं कपि फेरि चलावहिं।।"},
            {"seq":"3", "heading":"छंद", "data":"धरि कुधर खंड प्रचंड कर्कट भालु गढ़ पर डारहीं।#झपटहिं चरन गहि पटकि महि भजि चलत बहुरि पचारहीं।।#अति तरल तरुन प्रताप तरपहिं तमकि गढ़ चढ़ि चढ़ि गए।#कपि भालु चढ़ि मंदिरन्ह जहँ तहँ राम जसु गावत भए।।"},
			{"seq":"2", "heading":"दोहा", "data":"एकु एकु निसिचर गहि पुनि कपि चले पराइ।#ऊपर आपु हेठ भट गिरहिं धरनि पर आइ।।41।।"},
			{"seq":"2", "heading":"चौपाई", "data":"राम प्रताप प्रबल कपिजूथा। मर्दहिं निसिचर सुभट बरूथा।।#चढ़े दुर्ग पुनि जहँ तहँ बानर। जय रघुबीर प्रताप दिवाकर।।#चले निसाचर निकर पराई। प्रबल पवन जिमि घन समुदाई।।#हाहाकार भयउ पुर भारी। रोवहिं बालक आतुर नारी।।#सब मिलि देहिं रावनहि गारी। राज करत एहिं मृत्यु हँकारी।।#निज दल बिचल सुनी तेहिं काना। फेरि सुभट लंकेस रिसाना।।#जो रन बिमुख सुना मैं काना। सो मैं हतब कराल कृपाना।।#सर्बसु खाइ भोग करि नाना। समर भूमि भए बल्लभ प्राना।।#उग्र बचन सुनि सकल डेराने। चले क्रोध करि सुभट लजाने।।#सन्मुख मरन बीर कै सोभा। तब तिन्ह तजा प्रान कर लोभा।।"},
            {"seq":"3", "heading":"दोहा", "data":"बहु आयुध धर सुभट सब भिरहिं पचारि पचारि।#ब्याकुल किए भालु कपि परिघ त्रिसूलन्हि मारी।।42।।"},
			{"seq":"2", "heading":"चौपाई", "data":"भय आतुर कपि भागन लागे। जद्यपि उमा जीतिहहिं आगे।।#कोउ कह कहँ अंगद हनुमंता। कहँ नल नील दुबिद बलवंता।।#निज दल बिकल सुना हनुमाना। पच्छिम द्वार रहा बलवाना।।#मेघनाद तहँ करइ लराई। टूट न द्वार परम कठिनाई।।#पवनतनय मन भा अति क्रोधा। गर्जेउ प्रबल काल सम जोधा।।#कूदि लंक गढ़ ऊपर आवा। गहि गिरि मेघनाद कहुँ धावा।।#भंजेउ रथ सारथी निपाता। ताहि हृदय महुँ मारेसि लाता।।#दुसरें सूत बिकल तेहि जाना। स्यंदन घालि तुरत गृह आना।।"},
            {"seq":"3", "heading":"दोहा", "data":"अंगद सुना पवनसुत गढ़ पर गयउ अकेल।#रन बाँकुरा बालिसुत तरकि चढ़ेउ कपि खेल।।43।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"जुद्ध बिरुद्ध क्रुद्ध द्वौ बंदर। राम प्रताप सुमिरि उर अंतर।।#रावन भवन चढ़े द्वौ धाई। करहि कोसलाधीस दोहाई।।#कलस सहित गहि भवनु ढहावा। देखि निसाचरपति भय पावा।।#नारि बृंद कर पीटहिं छाती। अब दुइ कपि आए उतपाती।।#कपिलीला करि तिन्हहि डेरावहिं। रामचंद्र कर सुजसु सुनावहिं।।#पुनि कर गहि कंचन के खंभा। कहेन्हि करिअ उतपात अरंभा।।#गर्जि परे रिपु कटक मझारी। लागे मर्दै भुज बल भारी।।#काहुहि लात चपेटन्हि केहू। भजहु न रामहि सो फल लेहू।।"},
            {"seq":"3", "heading":"दोहा", "data":"एक एक सों मर्दहिं तोरि चलावहिं मुंड।#रावन आगें परहिं ते जनु फूटहिं दधि कुंड।।44।।"},
			{"seq":"2", "heading":"चौपाई", "data":"महा महा मुखिआ जे पावहिं। ते पद गहि प्रभु पास चलावहिं।।#कहइ बिभीषनु तिन्ह के नामा। देहिं राम तिन्हहू निज धामा।।#खल मनुजाद द्विजामिष भोगी। पावहिं गति जो जाचत जोगी।।#उमा राम मृदुचित करुनाकर। बयर भाव सुमिरत मोहि निसिचर।।#देहिं परम गति सो जियँ जानी। अस कृपाल को कहहु भवानी।।#अस प्रभु सुनि न भजहिं भ्रम त्यागी। नर मतिमंद ते परम अभागी।।#अंगद अरु हनुमंत प्रबेसा। कीन्ह दुर्ग अस कह अवधेसा।।#लंकाँ द्वौ कपि सोहहिं कैसें। मथहि सिंधु दुइ मंदर जैसें।।"},
            {"seq":"3", "heading":"दोहा", "data":"भुज बल रिपु दल दलमलि देखि दिवस कर अंत।#कूदे जुगल बिगत श्रम आए जहँ भगवंत।।45।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"प्रभु पद कमल सीस तिन्ह नाए। देखि सुभट रघुपति मन भाए।।#राम कृपा करि जुगल निहारे। भए बिगतश्रम परम सुखारे।।#गए जानि अंगद हनुमाना। फिरे भालु मर्कट भट नाना।।#जातुधान प्रदोष बल पाई। धाए करि दससीस दोहाई।।#निसिचर अनी देखि कपि फिरे। जहँ तहँ कटकटाइ भट भिरे।।#द्वौ दल प्रबल पचारि पचारी। लरत सुभट नहिं मानहिं हारी।।#महाबीर निसिचर सब कारे। नाना बरन बलीमुख भारे।।#सबल जुगल दल समबल जोधा। कौतुक करत लरत करि क्रोधा।।#प्राबिट सरद पयोद घनेरे। लरत मनहुँ मारुत के प्रेरे।।#अनिप अकंपन अरु अतिकाया। बिचलत सेन कीन्हि इन्ह माया।।#भयउ निमिष महँ अति अँधियारा। बृष्टि होइ रुधिरोपल छारा।।"},
            {"seq":"3", "heading":"दोहा", "data":"देखि निबिड़ तम दसहुँ दिसि कपिदल भयउ खभार।#एकहि एक न देखई जहँ तहँ करहिं पुकार।।46।।"},
			{"seq":"2", "heading":"चौपाई", "data":"सकल मरमु रघुनायक जाना। लिए बोलि अंगद हनुमाना।।#समाचार सब कहि समुझाए। सुनत कोपि कपिकुंजर धाए।।#पुनि कृपाल हँसि चाप चढ़ावा। पावक सायक सपदि चलावा।।#भयउ प्रकास कतहुँ तम नाहीं। ग्यान उदयँ जिमि संसय जाहीं।।#भालु बलीमुख पाइ प्रकासा। धाए हरष बिगत श्रम त्रासा।।#हनूमान अंगद रन गाजे। हाँक सुनत रजनीचर भाजे।।#भागत पट पटकहिं धरि धरनी। करहिं भालु कपि अद्भुत करनी।।#गहि पद डारहिं सागर माहीं। मकर उरग झष धरि धरि खाहीं।।"},
            {"seq":"3", "heading":"दोहा", "data":"कछु मारे कछु घायल कछु गढ़ चढ़े पराइ।#गर्जहिं भालु बलीमुख रिपु दल बल बिचलाइ।।47।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"निसा जानि कपि चारिउ अनी। आए जहाँ कोसला धनी।।#राम कृपा करि चितवा सबही। भए बिगतश्रम बानर तबही।।#उहाँ दसानन सचिव हँकारे। सब सन कहेसि सुभट जे मारे।।#आधा कटकु कपिन्ह संघारा। कहहु बेगि का करिअ बिचारा।।#माल्यवंत अति जरठ निसाचर। रावन मातु पिता मंत्री बर।।#बोला बचन नीति अति पावन। सुनहु तात कछु मोर सिखावन।।#जब ते तुम्ह सीता हरि आनी। असगुन होहिं न जाहिं बखानी।।#बेद पुरान जासु जसु गायो। राम बिमुख काहुँ न सुख पायो।।"},
            {"seq":"3", "heading":"दोहा", "data":"हिरन्याच्छ भ्राता सहित मधु कैटभ बलवान।#जेहि मारे सोइ अवतरेउ कृपासिंधु भगवान।।48(क)।।#!! मासपारायण, पचीसवाँ विश्राम !!"},
			{"seq":"2", "heading":"", "data":""},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"दोहा", "data":"कालरूप खल बन दहन गुनागार घनबोध।#सिव बिरंचि जेहि सेवहिं तासों कवन बिरोध।।48(ख)।।"},
			{"seq":"2", "heading":"चौपाई", "data":"परिहरि बयरु देहु बैदेही। भजहु कृपानिधि परम सनेही।।#ताके बचन बान सम लागे। करिआ मुह करि जाहि अभागे।।#बूढ़ भएसि न त मरतेउँ तोही। अब जनि नयन देखावसि मोही।।#तेहि अपने मन अस अनुमाना। बध्यो चहत एहि कृपानिधाना।।#सो उठि गयउ कहत दुर्बादा। तब सकोप बोलेउ घननादा।।#कौतुक प्रात देखिअहु मोरा। करिहउँ बहुत कहौं का थोरा।।#सुनि सुत बचन भरोसा आवा। प्रीति समेत अंक बैठावा।।#करत बिचार भयउ भिनुसारा। लागे कपि पुनि चहूँ दुआरा।।#कोपि कपिन्ह दुर्घट गढ़ु घेरा। नगर कोलाहलु भयउ घनेरा।।#बिबिधायुध धर निसिचर धाए। गढ़ ते पर्बत सिखर ढहाए।।"},
            {"seq":"3", "heading":"छंद", "data":"ढाहे महीधर सिखर कोटिन्ह बिबिध बिधि गोला चले।#घहरात जिमि पबिपात गर्जत जनु प्रलय के बादले।।#मर्कट बिकट भट जुटत कटत न लटत तन जर्जर भए।#गहि सैल तेहि गढ़ पर चलावहिं जहँ सो तहँ निसिचर हए।।"},
			{"seq":"2", "heading":"दोहा", "data":"मेघनाद सुनि श्रवन अस गढ़ु पुनि छेंका आइ।#उतर्यो बीर दुर्ग तें सन्मुख चल्यो बजाइ।।49।।"},
			{"seq":"2", "heading":"", "data":""},
            {"seq":"3", "heading":"चौपाई", "data":"कहँ कोसलाधीस द्वौ भ्राता। धन्वी सकल लोक बिख्याता।।#कहँ नल नील दुबिद सुग्रीवा। अंगद हनूमंत बल सींवा।।#कहाँ बिभीषनु भ्राताद्रोही। आजु सबहि हठि मारउँ ओही।।#अस कहि कठिन बान संधाने। अतिसय क्रोध श्रवन लगि ताने।।#सर समुह सो छाड़ै लागा। जनु सपच्छ धावहिं बहु नागा।।#जहँ तहँ परत देखिअहिं बानर। सन्मुख होइ न सके तेहि अवसर।।#जहँ तहँ भागि चले कपि रीछा। बिसरी सबहि जुद्ध कै ईछा।।#सो कपि भालु न रन महँ देखा। कीन्हेसि जेहि न प्रान अवसेषा।।"},
			{"seq":"2", "heading":"दोहा", "data":"दस दस सर सब मारेसि परे भूमि कपि बीर।#सिंहनाद करि गर्जा मेघनाद बल धीर।।50।।"},
			{"seq":"2", "heading":"चौपाई", "data":"देखि पवनसुत कटक बिहाला। क्रोधवंत जनु धायउ काला।।#महासैल एक तुरत उपारा। अति रिस मेघनाद पर डारा।।#आवत देखि गयउ नभ सोई। रथ सारथी तुरग सब खोई।।#बार बार पचार हनुमाना। निकट न आव मरमु सो जाना।।#रघुपति निकट गयउ घननादा। नाना भाँति करेसि दुर्बादा।।#अस्त्र सस्त्र आयुध सब डारे। कौतुकहीं प्रभु काटि निवारे।।#देखि प्रताप मूढ़ खिसिआना। करै लाग माया बिधि नाना।।#जिमि कोउ करै गरुड़ सैं खेला। डरपावै गहि स्वल्प सपेला।।"},
            {"seq":"3", "heading":"दोहा", "data":"जासु प्रबल माया बल सिव बिरंचि बड़ छोट।#ताहि दिखावइ निसिचर निज माया मति खोट।।51।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"नभ चढ़ि बरष बिपुल अंगारा। महि ते प्रगट होहिं जलधारा।।#नाना भाँति पिसाच पिसाची। मारु काटु धुनि बोलहिं नाची।।#बिष्टा पूय रुधिर कच हाड़ा। बरषइ कबहुँ उपल बहु छाड़ा।।#बरषि धूरि कीन्हेसि अँधिआरा। सूझ न आपन हाथ पसारा।।#कपि अकुलाने माया देखें। सब कर मरन बना एहि लेखें।।#कौतुक देखि राम मुसुकाने। भए सभीत सकल कपि जाने।।#एक बान काटी सब माया। जिमि दिनकर हर तिमिर निकाया।।#कृपादृष्टि कपि भालु बिलोके। भए प्रबल रन रहहिं न रोके।।"},
            {"seq":"3", "heading":"दोहा", "data":"आयसु मागि राम पहिं अंगदादि कपि साथ।#लछिमन चले क्रुद्ध होइ बान सरासन हाथ।।52।।"},
			{"seq":"2", "heading":"चौपाई", "data":"छतज नयन उर बाहु बिसाला। हिमगिरि निभ तनु कछु एक लाला।।#इहाँ दसानन सुभट पठाए। नाना अस्त्र सस्त्र गहि धाए।।#भूधर नख बिटपायुध धारी। धाए कपि जय राम पुकारी।।#भिरे सकल जोरिहि सन जोरी। इत उत जय इच्छा नहिं थोरी।।#मुठिकन्ह लातन्ह दातन्ह काटहिं। कपि जयसील मारि पुनि डाटहिं।।#मारु मारु धरु धरु धरु मारू। सीस तोरि गहि भुजा उपारू।।#असि रव पूरि रही नव खंडा। धावहिं जहँ तहँ रुंड प्रचंडा।।#देखहिं कौतुक नभ सुर बृंदा। कबहुँक बिसमय कबहुँ अनंदा।।"},
            {"seq":"3", "heading":"दोहा", "data":"रुधिर गाड़ भरि भरि जम्यो ऊपर धूरि उड़ाइ।#जनु अँगार रासिन्ह पर मृतक धूम रह्यो छाइ।।53।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"घायल बीर बिराजहिं कैसे। कुसुमित किंसुक के तरु जैसे।।#लछिमन मेघनाद द्वौ जोधा। भिरहिं परसपर करि अति क्रोधा।।#एकहि एक सकइ नहिं जीती। निसिचर छल बल करइ अनीती।।#क्रोधवंत तब भयउ अनंता। भंजेउ रथ सारथी तुरंता।।#नाना बिधि प्रहार कर सेषा। राच्छस भयउ प्रान अवसेषा।।#रावन सुत निज मन अनुमाना। संकठ भयउ हरिहि मम प्राना।।#बीरघातिनी छाड़िसि साँगी। तेज पुंज लछिमन उर लागी।।#मुरुछा भई सक्ति के लागें। तब चलि गयउ निकट भय त्यागें।।"},
            {"seq":"3", "heading":"दोहा", "data":"मेघनाद सम कोटि सत जोधा रहे उठाइ।#जगदाधार सेष किमि उठै चले खिसिआइ।।54।।"},
			{"seq":"2", "heading":"चौपाई", "data":"सुनु गिरिजा क्रोधानल जासू। जारइ भुवन चारिदस आसू।।#सक संग्राम जीति को ताही। सेवहिं सुर नर अग जग जाही।।#यह कौतूहल जानइ सोई। जा पर कृपा राम कै होई।।#संध्या भइ फिरि द्वौ बाहनी। लगे सँभारन निज निज अनी।।#ब्यापक ब्रह्म अजित भुवनेस्वर। लछिमन कहाँ बूझ करुनाकर।।#तब लगि लै आयउ हनुमाना। अनुज देखि प्रभु अति दुख माना।।#जामवंत कह बैद सुषेना। लंकाँ रहइ को पठई लेना।।#धरि लघु रूप गयउ हनुमंता। आनेउ भवन समेत तुरंता।।"},
            {"seq":"3", "heading":"दोहा", "data":"राम पदारबिंद सिर नायउ आइ सुषेन।#कहा नाम गिरि औषधी जाहु पवनसुत लेन।।55।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"राम चरन सरसिज उर राखी। चला प्रभंजन सुत बल भाषी।।#उहाँ दूत एक मरमु जनावा। रावन कालनेमि गृह आवा।।#दसमुख कहा मरमु तेहिं सुना। पुनि पुनि कालनेमि सिरु धुना।।#देखत तुम्हहि नगरु जेहिं जारा। तासु पंथ को रोकन पारा।।#भजि रघुपति करु हित आपना। छाँड़हु नाथ मृषा जल्पना।।#नील कंज तनु सुंदर स्यामा। हृदयँ राखु लोचनाभिरामा।।#मैं तैं मोर मूढ़ता त्यागू। महा मोह निसि सूतत जागू।।#काल ब्याल कर भच्छक जोई। सपनेहुँ समर कि जीतिअ सोई।।"},
            {"seq":"3", "heading":"दोहा", "data":"सुनि दसकंठ रिसान अति तेहिं मन कीन्ह बिचार।#राम दूत कर मरौं बरु यह खल रत मल भार।।56।।"},
			{"seq":"2", "heading":"चौपाई", "data":"अस कहि चला रचिसि मग माया। सर मंदिर बर बाग बनाया।।#मारुतसुत देखा सुभ आश्रम। मुनिहि बूझि जल पियौं जाइ श्रम।।#राच्छस कपट बेष तहँ सोहा। मायापति दूतहि चह मोहा।।#जाइ पवनसुत नायउ माथा। लाग सो कहै राम गुन गाथा।।#होत महा रन रावन रामहिं। जितहहिं राम न संसय या महिं।।#इहाँ भएँ मैं देखेउँ भाई। ग्यान दृष्टि बल मोहि अधिकाई।।#मागा जल तेहिं दीन्ह कमंडल। कह कपि नहिं अघाउँ थोरें जल।।#सर मज्जन करि आतुर आवहु। दिच्छा देउँ ग्यान जेहिं पावहु।।"},
            {"seq":"3", "heading":"दोहा", "data":"सर पैठत कपि पद गहा मकरीं तब अकुलान।#मारी सो धरि दिव्य तनु चली गगन चढ़ि जान।।57।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"कपि तव दरस भइउँ निष्पापा। मिटा तात मुनिबर कर सापा।।#मुनि न होइ यह निसिचर घोरा। मानहु सत्य बचन कपि मोरा।।#अस कहि गई अपछरा जबहीं। निसिचर निकट गयउ कपि तबहीं।।#कह कपि मुनि गुरदछिना लेहू। पाछें हमहि मंत्र तुम्ह देहू।।#सिर लंगूर लपेटि पछारा। निज तनु प्रगटेसि मरती बारा।।#राम राम कहि छाड़ेसि प्राना। सुनि मन हरषि चलेउ हनुमाना।।#देखा सैल न औषध चीन्हा। सहसा कपि उपारि गिरि लीन्हा।।#गहि गिरि निसि नभ धावत भयऊ। अवधपुरी उपर कपि गयऊ।।"},
            {"seq":"3", "heading":"दोहा", "data":"देखा भरत बिसाल अति निसिचर मन अनुमानि।#बिनु फर सायक मारेउ चाप श्रवन लगि तानि।।58।।"},
			{"seq":"2", "heading":"चौपाई", "data":"परेउ मुरुछि महि लागत सायक। सुमिरत राम राम रघुनायक।।#सुनि प्रिय बचन भरत तब धाए। कपि समीप अति आतुर आए।।#बिकल बिलोकि कीस उर लावा। जागत नहिं बहु भाँति जगावा।।#मुख मलीन मन भए दुखारी। कहत बचन भरि लोचन बारी।।#जेहिं बिधि राम बिमुख मोहि कीन्हा। तेहिं पुनि यह दारुन दुख दीन्हा।।#जौं मोरें मन बच अरु काया। प्रीति राम पद कमल अमाया।।#तौ कपि होउ बिगत श्रम सूला। जौं मो पर रघुपति अनुकूला।।#सुनत बचन उठि बैठ कपीसा। कहि जय जयति कोसलाधीसा।।"},
            {"seq":"3", "heading":"दोहा", "data":"लीन्ह कपिहि उर लाइ पुलकित तनु लोचन सजल।#प्रीति न हृदयँ समाइ सुमिरि राम रघुकुल तिलक।।59।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तात कुसल कहु सुखनिधान की। सहित अनुज अरु मातु जानकी।।#कपि सब चरित समास बखाने। भए दुखी मन महुँ पछिताने।।#अहह दैव मैं कत जग जायउँ। प्रभु के एकहु काज न आयउँ।।#जानि कुअवसरु मन धरि धीरा। पुनि कपि सन बोले बलबीरा।।#तात गहरु होइहि तोहि जाता। काजु नसाइहि होत प्रभाता।।#चढ़ु मम सायक सैल समेता। पठवौं तोहि जहँ कृपानिकेता।।#सुनि कपि मन उपजा अभिमाना। मोरें भार चलिहि किमि बाना।।#राम प्रभाव बिचारि बहोरी। बंदि चरन कह कपि कर जोरी।।"},
            {"seq":"3", "heading":"दोहा", "data":"तव प्रताप उर राखि प्रभु जेहउँ नाथ तुरंत।#अस कहि आयसु पाइ पद बंदि चलेउ हनुमंत।।60(क)।।#भरत बाहु बल सील गुन प्रभु पद प्रीति अपार।#मन महुँ जात सराहत पुनि पुनि पवनकुमार।।60(ख)।।"},
			{"seq":"2", "heading":"चौपाई", "data":"उहाँ राम लछिमनहिं निहारी। बोले बचन मनुज अनुसारी।।#अर्ध राति गइ कपि नहिं आयउ। राम उठाइ अनुज उर लायउ।।#सकहु न दुखित देखि मोहि काऊ। बंधु सदा तव मृदुल सुभाऊ।।#मम हित लागि तजेहु पितु माता। सहेहु बिपिन हिम आतप बाता।।#सो अनुराग कहाँ अब भाई। उठहु न सुनि मम बच बिकलाई।।#जौं जनतेउँ बन बंधु बिछोहू। पिता बचन मनतेउँ नहिं ओहू।।#सुत बित नारि भवन परिवारा। होहिं जाहिं जग बारहिं बारा।।#अस बिचारि जियँ जागहु ताता। मिलइ न जगत सहोदर भ्राता।।#जथा पंख बिनु खग अति दीना। मनि बिनु फनि करिबर कर हीना।।#अस मम जिवन बंधु बिनु तोही। जौं जड़ दैव जिआवै मोही।।#जैहउँ अवध कवन मुहु लाई। नारि हेतु प्रिय भाइ गँवाई।।#बरु अपजस सहतेउँ जग माहीं। नारि हानि बिसेष छति नाहीं।।#अब अपलोकु सोकु सुत तोरा। सहिहि निठुर कठोर उर मोरा।।#निज जननी के एक कुमारा। तात तासु तुम्ह प्रान अधारा।।#सौंपेसि मोहि तुम्हहि गहि पानी। सब बिधि सुखद परम हित जानी।।#उतरु काह दैहउँ तेहि जाई। उठि किन मोहि सिखावहु भाई।।#बहु बिधि सिचत सोच बिमोचन। स्त्रवत सलिल राजिव दल लोचन।।#उमा एक अखंड रघुराई। नर गति भगत कृपाल देखाई।।"},
            {"seq":"3", "heading":"दोहा", "data":"प्रभु प्रलाप सुनि कान बिकल भए बानर निकर।#आइ गयउ हनुमान जिमि करुना महँ बीर रस।।61।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"हरषि राम भेंटेउ हनुमाना। अति कृतग्य प्रभु परम सुजाना।।#तुरत बैद तब कीन्ह उपाई। उठि बैठे लछिमन हरषाई।।#हृदयँ लाइ प्रभु भेंटेउ भ्राता। हरषे सकल भालु कपि ब्राता।।#कपि पुनि बैद तहाँ पहुँचावा। जेहि बिधि तबहिं ताहि लइ आवा।।#यह बृत्तांत दसानन सुनेऊ। अति बिषअद पुनि पुनि सिर धुनेऊ।।#ब्याकुल कुंभकरन पहिं आवा। बिबिध जतन करि ताहि जगावा।।#जागा निसिचर देखिअ कैसा। मानहुँ कालु देह धरि बैसा।।#कुंभकरन बूझा कहु भाई। काहे तव मुख रहे सुखाई।।#कथा कही सब तेहिं अभिमानी। जेहि प्रकार सीता हरि आनी।।#तात कपिन्ह सब निसिचर मारे। महामहा जोधा संघारे।।#दुर्मुख सुररिपु मनुज अहारी। भट अतिकाय अकंपन भारी।।#अपर महोदर आदिक बीरा। परे समर महि सब रनधीरा।।"},
            {"seq":"3", "heading":"दोहा", "data":"सुनि दसकंधर बचन तब कुंभकरन बिलखान।#जगदंबा हरि आनि अब सठ चाहत कल्यान।।62।।"},
			{"seq":"2", "heading":"चौपाई", "data":"भल न कीन्ह तैं निसिचर नाहा। अब मोहि आइ जगाएहि काहा।।#अजहूँ तात त्यागि अभिमाना। भजहु राम होइहि कल्याना।।#हैं दससीस मनुज रघुनायक। जाके हनूमान से पायक।।#अहह बंधु तैं कीन्हि खोटाई। प्रथमहिं मोहि न सुनाएहि आई।।#कीन्हेहु प्रभू बिरोध तेहि देवक। सिव बिरंचि सुर जाके सेवक।।#नारद मुनि मोहि ग्यान जो कहा। कहतेउँ तोहि समय निरबहा।।#अब भरि अंक भेंटु मोहि भाई। लोचन सूफल करौ मैं जाई।।#स्याम गात सरसीरुह लोचन। देखौं जाइ ताप त्रय मोचन।।"},
            {"seq":"3", "heading":"दोहा", "data":"राम रूप गुन सुमिरत मगन भयउ छन एक।#रावन मागेउ कोटि घट मद अरु महिष अनेक।।63।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"महिष खाइ करि मदिरा पाना। गर्जा बज्राघात समाना।।#कुंभकरन दुर्मद रन रंगा। चला दुर्ग तजि सेन न संगा।।#देखि बिभीषनु आगें आयउ। परेउ चरन निज नाम सुनायउ।।#अनुज उठाइ हृदयँ तेहि लायो। रघुपति भक्त जानि मन भायो।।#तात लात रावन मोहि मारा। कहत परम हित मंत्र बिचारा।।#तेहिं गलानि रघुपति पहिं आयउँ। देखि दीन प्रभु के मन भायउँ।।#सुनु सुत भयउ कालबस रावन। सो कि मान अब परम सिखावन।।#धन्य धन्य तैं धन्य बिभीषन। भयहु तात निसिचर कुल भूषन।।#बंधु बंस तैं कीन्ह उजागर। भजेहु राम सोभा सुख सागर।।"},
            {"seq":"3", "heading":"दोहा", "data":"बचन कर्म मन कपट तजि भजेहु राम रनधीर।#जाहु न निज पर सूझ मोहि भयउँ कालबस बीर। 64।।"},
			{"seq":"2", "heading":"चौपाई", "data":"बंधु बचन सुनि चला बिभीषन। आयउ जहँ त्रैलोक बिभूषन।।#नाथ भूधराकार सरीरा। कुंभकरन आवत रनधीरा।।#एतना कपिन्ह सुना जब काना। किलकिलाइ धाए बलवाना।।#लिए उठाइ बिटप अरु भूधर। कटकटाइ डारहिं ता ऊपर।।#कोटि कोटि गिरि सिखर प्रहारा। करहिं भालु कपि एक एक बारा।।#मुर् यो न मन तनु टर् यो न टार् यो। जिमि गज अर्क फलनि को मार्यो।।#तब मारुतसुत मुठिका हन्यो। पर् यो धरनि ब्याकुल सिर धुन्यो।।#पुनि उठि तेहिं मारेउ हनुमंता। घुर्मित भूतल परेउ तुरंता।।#पुनि नल नीलहि अवनि पछारेसि। जहँ तहँ पटकि पटकि भट डारेसि।।#चली बलीमुख सेन पराई। अति भय त्रसित न कोउ समुहाई।।"},
            {"seq":"3", "heading":"दोहा", "data":"अंगदादि कपि मुरुछित करि समेत सुग्रीव।#काँख दाबि कपिराज कहुँ चला अमित बल सींव।।65।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"उमा करत रघुपति नरलीला। खेलत गरुड़ जिमि अहिगन मीला।।#भृकुटि भंग जो कालहि खाई। ताहि कि सोहइ ऐसि लराई।।#जग पावनि कीरति बिस्तरिहहिं। गाइ गाइ भवनिधि नर तरिहहिं।।#मुरुछा गइ मारुतसुत जागा। सुग्रीवहि तब खोजन लागा।।#सुग्रीवहु कै मुरुछा बीती। निबुक गयउ तेहि मृतक प्रतीती।।#काटेसि दसन नासिका काना। गरजि अकास चलउ तेहिं जाना।।#गहेउ चरन गहि भूमि पछारा। अति लाघवँ उठि पुनि तेहि मारा।।#पुनि आयसु प्रभु पहिं बलवाना। जयति जयति जय कृपानिधाना।।#नाक कान काटे जियँ जानी। फिरा क्रोध करि भइ मन ग्लानी।।#सहज भीम पुनि बिनु श्रुति नासा। देखत कपि दल उपजी त्रासा।।"},
            {"seq":"3", "heading":"दोहा", "data":"जय जय जय रघुबंस मनि धाए कपि दै हूह।#एकहि बार तासु पर छाड़ेन्हि गिरि तरु जूह।।66।।"},
			{"seq":"2", "heading":"चौपाई", "data":"कुंभकरन रन रंग बिरुद्धा। सन्मुख चला काल जनु क्रुद्धा।।#कोटि कोटि कपि धरि धरि खाई। जनु टीड़ी गिरि गुहाँ समाई।।#कोटिन्ह गहि सरीर सन मर्दा। कोटिन्ह मीजि मिलव महि गर्दा।।#मुख नासा श्रवनन्हि कीं बाटा। निसरि पराहिं भालु कपि ठाटा।।#रन मद मत्त निसाचर दर्पा। बिस्व ग्रसिहि जनु एहि बिधि अर्पा।।#मुरे सुभट सब फिरहिं न फेरे। सूझ न नयन सुनहिं नहिं टेरे।।#कुंभकरन कपि फौज बिडारी। सुनि धाई रजनीचर धारी।।#देखि राम बिकल कटकाई। रिपु अनीक नाना बिधि आई।।"},
            {"seq":"3", "heading":"दोहा", "data":"सुनु सुग्रीव बिभीषन अनुज सँभारेहु सैन।#मैं देखउँ खल बल दलहि बोले राजिवनैन।।67।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"कर सारंग साजि कटि भाथा। अरि दल दलन चले रघुनाथा।।#प्रथम कीन्ह प्रभु धनुष टँकोरा। रिपु दल बधिर भयउ सुनि सोरा।।#सत्यसंध छाँड़े सर लच्छा। कालसर्प जनु चले सपच्छा।।#जहँ तहँ चले बिपुल नाराचा। लगे कटन भट बिकट पिसाचा।।#कटहिं चरन उर सिर भुजदंडा। बहुतक बीर होहिं सत खंडा।।#घुर्मि घुर्मि घायल महि परहीं। उठि संभारि सुभट पुनि लरहीं।।#लागत बान जलद जिमि गाजहीं। बहुतक देखी कठिन सर भाजहिं।।#रुंड प्रचंड मुंड बिनु धावहिं। धरु धरु मारू मारु धुनि गावहिं।।"},
            {"seq":"3", "heading":"दोहा", "data":"छन महुँ प्रभु के सायकन्हि काटे बिकट पिसाच।#पुनि रघुबीर निषंग महुँ प्रबिसे सब नाराच।।68।।"},
			{"seq":"2", "heading":"चौपाई", "data":"कुंभकरन मन दीख बिचारी। हति धन माझ निसाचर धारी।।#भा अति क्रुद्ध महाबल बीरा। कियो मृगनायक नाद गँभीरा।।#कोपि महीधर लेइ उपारी। डारइ जहँ मर्कट भट भारी।।#आवत देखि सैल प्रभू भारे। सरन्हि काटि रज सम करि डारे।।।#पुनि धनु तानि कोपि रघुनायक। छाँड़े अति कराल बहु सायक।।#तनु महुँ प्रबिसि निसरि सर जाहीं। जिमि दामिनि घन माझ समाहीं।।#सोनित स्त्रवत सोह तन कारे। जनु कज्जल गिरि गेरु पनारे।।#बिकल बिलोकि भालु कपि धाए। बिहँसा जबहिं निकट कपि आए।।"},
            {"seq":"3", "heading":"दोहा", "data":"महानाद करि गर्जा कोटि कोटि गहि कीस।#महि पटकइ गजराज इव सपथ करइ दससीस।।69।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"भागे भालु बलीमुख जूथा। बृकु बिलोकि जिमि मेष बरूथा।।#चले भागि कपि भालु भवानी। बिकल पुकारत आरत बानी।।#यह निसिचर दुकाल सम अहई। कपिकुल देस परन अब चहई।।#कृपा बारिधर राम खरारी। पाहि पाहि प्रनतारति हारी।।#सकरुन बचन सुनत भगवाना। चले सुधारि सरासन बाना।।#राम सेन निज पाछैं घाली। चले सकोप महा बलसाली।।#खैंचि धनुष सर सत संधाने। छूटे तीर सरीर समाने।।#लागत सर धावा रिस भरा। कुधर डगमगत डोलति धरा।।#लीन्ह एक तेहिं सैल उपाटी। रघुकुल तिलक भुजा सोइ काटी।।#धावा बाम बाहु गिरि धारी। प्रभु सोउ भुजा काटि महि पारी।।#काटें भुजा सोह खल कैसा। पच्छहीन मंदर गिरि जैसा।।#उग्र बिलोकनि प्रभुहि बिलोका। ग्रसन चहत मानहुँ त्रेलोका।।"},
            {"seq":"3", "heading":"दोहा", "data":"करि चिक्कार घोर अति धावा बदनु पसारि।#गगन सिद्ध सुर त्रासित हा हा हेति पुकारि।।70।।"},
			{"seq":"2", "heading":"चौपाई", "data":"सभय देव करुनानिधि जान्यो। श्रवन प्रजंत सरासनु तान्यो।।#बिसिख निकर निसिचर मुख भरेऊ। तदपि महाबल भूमि न परेऊ।।#सरन्हि भरा मुख सन्मुख धावा। काल त्रोन सजीव जनु आवा।।#तब प्रभु कोपि तीब्र सर लीन्हा। धर ते भिन्न तासु सिर कीन्हा।।#सो सिर परेउ दसानन आगें। बिकल भयउ जिमि फनि मनि त्यागें।।#धरनि धसइ धर धाव प्रचंडा। तब प्रभु काटि कीन्ह दुइ खंडा।।#परे भूमि जिमि नभ तें भूधर। हेठ दाबि कपि भालु निसाचर।।#तासु तेज प्रभु बदन समाना। सुर मुनि सबहिं अचंभव माना।।#सुर दुंदुभीं बजावहिं हरषहिं। अस्तुति करहिं सुमन बहु बरषहिं।।#करि बिनती सुर सकल सिधाए। तेही समय देवरिषि आए।।#गगनोपरि हरि गुन गन गाए। रुचिर बीररस प्रभु मन भाए।।#बेगि हतहु खल कहि मुनि गए। राम समर महि सोभत भए।।"},
            {"seq":"3", "heading":"छंद", "data":"संग्राम भूमि बिराज रघुपति अतुल बल कोसल धनी।#श्रम बिंदु मुख राजीव लोचन अरुन तन सोनित कनी।।#भुज जुगल फेरत सर सरासन भालु कपि चहु दिसि बने।#कह दास तुलसी कहि न सक छबि सेष जेहि आनन घने।।"},
			{"seq":"2", "heading":"दोहा", "data":"निसिचर अधम मलाकर ताहि दीन्ह निज धाम।#गिरिजा ते नर मंदमति जे न भजहिं श्रीराम।।71।।"},
            {"seq":"3", "heading":"चौपाई", "data":"दिन कें अंत फिरीं दोउ अनी। समर भई सुभटन्ह श्रम घनी।।#राम कृपाँ कपि दल बल बाढ़ा। जिमि तृन पाइ लाग अति डाढ़ा।।#छीजहिं निसिचर दिनु अरु राती। निज मुख कहें सुकृत जेहि भाँती।।#बहु बिलाप दसकंधर करई। बंधु सीस पुनि पुनि उर धरई।।#रोवहिं नारि हृदय हति पानी। तासु तेज बल बिपुल बखानी।।#मेघनाद तेहि अवसर आयउ। कहि बहु कथा पिता समुझायउ।।#देखेहु कालि मोरि मनुसाई। अबहिं बहुत का करौं बड़ाई।।#इष्टदेव सैं बल रथ पायउँ। सो बल तात न तोहि देखायउँ।।#एहि बिधि जल्पत भयउ बिहाना। चहुँ दुआर लागे कपि नाना।।#इत कपि भालु काल सम बीरा। उत रजनीचर अति रनधीरा।।#लरहिं सुभट निज निज जय हेतू। बरनि न जाइ समर खगकेतू।।#"},
			{"seq":"2", "heading":"दोहा", "data":"मेघनाद मायामय रथ चढ़ि गयउ अकास।।#गर्जेउ अट्टहास करि भइ कपि कटकहि त्रास।।72।।"},
			{"seq":"2", "heading":"चौपाई", "data":"सक्ति सूल तरवारि कृपाना। अस्त्र सस्त्र कुलिसायुध नाना।।#डारह परसु परिघ पाषाना। लागेउ बृष्टि करै बहु बाना।।#दस दिसि रहे बान नभ छाई। मानहुँ मघा मेघ झरि लाई।।#धरु धरु मारु सुनिअ धुनि काना। जो मारइ तेहि कोउ न जाना।।#गहि गिरि तरु अकास कपि धावहिं। देखहि तेहि न दुखित फिरि आवहिं।।#अवघट घाट बाट गिरि कंदर। माया बल कीन्हेसि सर पंजर।।#जाहिं कहाँ ब्याकुल भए बंदर। सुरपति बंदि परे जनु मंदर।।#मारुतसुत अंगद नल नीला। कीन्हेसि बिकल सकल बलसीला।।#पुनि लछिमन सुग्रीव बिभीषन। सरन्हि मारि कीन्हेसि जर्जर तन।।#पुनि रघुपति सैं जूझे लागा। सर छाँड़इ होइ लागहिं नागा।।#ब्याल पास बस भए खरारी। स्वबस अनंत एक अबिकारी।।#नट इव कपट चरित कर नाना। सदा स्वतंत्र एक भगवाना।।#रन सोभा लगि प्रभुहिं बँधायो। नागपास देवन्ह भय पायो।।"},
            {"seq":"3", "heading":"दोहा", "data":"गिरिजा जासु नाम जपि मुनि काटहिं भव पास।#सो कि बंध तर आवइ ब्यापक बिस्व निवास।।73।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"चरित राम के सगुन भवानी। तर्कि न जाहिं बुद्धि बल बानी।।#अस बिचारि जे तग्य बिरागी। रामहि भजहिं तर्क सब त्यागी।।#ब्याकुल कटकु कीन्ह घननादा। पुनि भा प्रगट कहइ दुर्बादा।।#जामवंत कह खल रहु ठाढ़ा। सुनि करि ताहि क्रोध अति बाढ़ा।।#बूढ़ जानि सठ छाँड़ेउँ तोही। लागेसि अधम पचारै मोही।।#अस कहि तरल त्रिसूल चलायो। जामवंत कर गहि सोइ धायो।।#मारिसि मेघनाद कै छाती। परा भूमि घुर्मित सुरघाती।।#पुनि रिसान गहि चरन फिरायौ। महि पछारि निज बल देखरायो।।#बर प्रसाद सो मरइ न मारा। तब गहि पद लंका पर डारा।।#इहाँ देवरिषि गरुड़ पठायो। राम समीप सपदि सो आयो।।"},
            {"seq":"3", "heading":"दोहा", "data":"खगपति सब धरि खाए माया नाग बरूथ।#माया बिगत भए सब हरषे बानर जूथ। 74(क)।।#गहि गिरि पादप उपल नख धाए कीस रिसाइ।#चले तमीचर बिकलतर गढ़ पर चढ़े पराइ।।74(ख)।।"},
			{"seq":"2", "heading":"चौपाई", "data":"मेघनाद के मुरछा जागी। पितहि बिलोकि लाज अति लागी।।#तुरत गयउ गिरिबर कंदरा। करौं अजय मख अस मन धरा।।#इहाँ बिभीषन मंत्र बिचारा। सुनहु नाथ बल अतुल उदारा।।#मेघनाद मख करइ अपावन। खल मायावी देव सतावन।।#जौं प्रभु सिद्ध होइ सो पाइहि। नाथ बेगि पुनि जीति न जाइहि।।#सुनि रघुपति अतिसय सुख माना। बोले अंगदादि कपि नाना।।#लछिमन संग जाहु सब भाई। करहु बिधंस जग्य कर जाई।।#तुम्ह लछिमन मारेहु रन ओही। देखि सभय सुर दुख अति मोही।।#मारेहु तेहि बल बुद्धि उपाई। जेहिं छीजै निसिचर सुनु भाई।।#जामवंत सुग्रीव बिभीषन। सेन समेत रहेहु तीनिउ जन।।#जब रघुबीर दीन्हि अनुसासन। कटि निषंग कसि साजि सरासन।।#प्रभु प्रताप उर धरि रनधीरा। बोले घन इव गिरा गँभीरा।।#जौं तेहि आजु बधें बिनु आवौं। तौ रघुपति सेवक न कहावौं।।#जौं सत संकर करहिं सहाई। तदपि हतउँ रघुबीर दोहाई।।"},
            {"seq":"3", "heading":"दोहा", "data":"रघुपति चरन नाइ सिरु चलेउ तुरंत अनंत।#अंगद नील मयंद नल संग सुभट हनुमंत।।75।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"जाइ कपिन्ह सो देखा बैसा। आहुति देत रुधिर अरु भैंसा।।#कीन्ह कपिन्ह सब जग्य बिधंसा। जब न उठइ तब करहिं प्रसंसा।।#तदपि न उठइ धरेन्हि कच जाई। लातन्हि हति हति चले पराई।।#लै त्रिसुल धावा कपि भागे। आए जहँ रामानुज आगे।।#आवा परम क्रोध कर मारा। गर्ज घोर रव बारहिं बारा।।#कोपि मरुतसुत अंगद धाए। हति त्रिसूल उर धरनि गिराए।।#प्रभु कहँ छाँड़ेसि सूल प्रचंडा। सर हति कृत अनंत जुग खंडा।।#उठि बहोरि मारुति जुबराजा। हतहिं कोपि तेहि घाउ न बाजा।।#फिरे बीर रिपु मरइ न मारा। तब धावा करि घोर चिकारा।।#आवत देखि क्रुद्ध जनु काला। लछिमन छाड़े बिसिख कराला।।#देखेसि आवत पबि सम बाना। तुरत भयउ खल अंतरधाना।।#बिबिध बेष धरि करइ लराई। कबहुँक प्रगट कबहुँ दुरि जाई।।#देखि अजय रिपु डरपे कीसा। परम क्रुद्ध तब भयउ अहीसा।।#लछिमन मन अस मंत्र दृढ़ावा। एहि पापिहि मैं बहुत खेलावा।।#सुमिरि कोसलाधीस प्रतापा। सर संधान कीन्ह करि दापा।।#छाड़ा बान माझ उर लागा। मरती बार कपटु सब त्यागा।।"},
            {"seq":"3", "heading":"दोहा", "data":"रामानुज कहँ रामु कहँ अस कहि छाँड़ेसि प्रान।#धन्य धन्य तव जननी कह अंगद हनुमान।।76।।"},
			{"seq":"2", "heading":"चौपाई", "data":"बिनु प्रयास हनुमान उठायो। लंका द्वार राखि पुनि आयो।।#तासु मरन सुनि सुर गंधर्बा। चढ़ि बिमान आए नभ सर्बा।।#बरषि सुमन दुंदुभीं बजावहिं। श्रीरघुनाथ बिमल जसु गावहिं।।#जय अनंत जय जगदाधारा। तुम्ह प्रभु सब देवन्हि निस्तारा।।#अस्तुति करि सुर सिद्ध सिधाए। लछिमन कृपासिन्धु पहिं आए।।#सुत बध सुना दसानन जबहीं। मुरुछित भयउ परेउ महि तबहीं।।#मंदोदरी रुदन कर भारी। उर ताड़न बहु भाँति पुकारी।।#नगर लोग सब ब्याकुल सोचा। सकल कहहिं दसकंधर पोचा।।"},
            {"seq":"3", "heading":"दोहा", "data":"तब दसकंठ बिबिध बिधि समुझाईं सब नारि।#नस्वर रूप जगत सब देखहु हृदयँ बिचारि।।77।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तिन्हहि ग्यान उपदेसा रावन। आपुन मंद कथा सुभ पावन।।#पर उपदेस कुसल बहुतेरे। जे आचरहिं ते नर न घनेरे।।#निसा सिरानि भयउ भिनुसारा। लगे भालु कपि चारिहुँ द्वारा।।#सुभट बोलाइ दसानन बोला। रन सन्मुख जा कर मन डोला।।#सो अबहीं बरु जाउ पराई। संजुग बिमुख भएँ न भलाई।।#निज भुज बल मैं बयरु बढ़ावा। देहउँ उतरु जो रिपु चढ़ि आवा।।#अस कहि मरुत बेग रथ साजा। बाजे सकल जुझाऊ बाजा।।#चले बीर सब अतुलित बली। जनु कज्जल कै आँधी चली।।#असगुन अमित होहिं तेहि काला। गनइ न भुजबल गर्ब बिसाला।।"},
            {"seq":"3", "heading":"छंद", "data":"अति गर्ब गनइ न सगुन असगुन स्त्रवहिं आयुध हाथ ते।#भट गिरत रथ ते बाजि गज चिक्करत भाजहिं साथ ते।।#गोमाय गीध कराल खर रव स्वान बोलहिं अति घने।#जनु कालदूत उलूक बोलहिं बचन परम भयावने।।"},
			{"seq":"2", "heading":"दोहा", "data":"ताहि कि संपति सगुन सुभ सपनेहुँ मन बिश्राम।#भूत द्रोह रत मोहबस राम बिमुख रति काम।।78।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"चलेउ निसाचर कटकु अपारा। चतुरंगिनी अनी बहु धारा।।#बिबिध भाँति बाहन रथ जाना। बिपुल बरन पताक ध्वज नाना।।#चले मत्त गज जूथ घनेरे। प्राबिट जलद मरुत जनु प्रेरे।।#बरन बरद बिरदैत निकाया। समर सूर जानहिं बहु माया।।#अति बिचित्र बाहिनी बिराजी। बीर बसंत सेन जनु साजी।।#चलत कटक दिगसिधुंर डगहीं। छुभित पयोधि कुधर डगमगहीं।।#उठी रेनु रबि गयउ छपाई। मरुत थकित बसुधा अकुलाई।।#पनव निसान घोर रव बाजहिं। प्रलय समय के घन जनु गाजहिं।।#भेरि नफीरि बाज सहनाई। मारू राग सुभट सुखदाई।।#केहरि नाद बीर सब करहीं। निज निज बल पौरुष उच्चरहीं।।#कहइ दसानन सुनहु सुभट्टा। मर्दहु भालु कपिन्ह के ठट्टा।।#हौं मारिहउँ भूप द्वौ भाई। अस कहि सन्मुख फौज रेंगाई।।#यह सुधि सकल कपिन्ह जब पाई। धाए करि रघुबीर दोहाई।।"},
            {"seq":"3", "heading":"छंद", "data":"धाए बिसाल कराल मर्कट भालु काल समान ते।#मानहुँ सपच्छ उड़ाहिं भूधर बृंद नाना बान ते।।#नख दसन सैल महाद्रुमायुध सबल संक न मानहीं।#जय राम रावन मत्त गज मृगराज सुजसु बखानहीं।।"},
			{"seq":"2", "heading":"दोहा", "data":"दुहु दिसि जय जयकार करि निज निज जोरी जानि।#भिरे बीर इत रामहि उत रावनहि बखानि।।79।।"},
            {"seq":"3", "heading":"चौपाई", "data":"रावनु रथी बिरथ रघुबीरा। देखि बिभीषन भयउ अधीरा।।#अधिक प्रीति मन भा संदेहा। बंदि चरन कह सहित सनेहा।।#नाथ न रथ नहिं तन पद त्राना। केहि बिधि जितब बीर बलवाना।।#सुनहु सखा कह कृपानिधाना। जेहिं जय होइ सो स्यंदन आना।।#सौरज धीरज तेहि रथ चाका। सत्य सील दृढ़ ध्वजा पताका।।#बल बिबेक दम परहित घोरे। छमा कृपा समता रजु जोरे।।#ईस भजनु सारथी सुजाना। बिरति चर्म संतोष कृपाना।।#दान परसु बुधि सक्ति प्रचंड़ा। बर बिग्यान कठिन कोदंडा।।#अमल अचल मन त्रोन समाना। सम जम नियम सिलीमुख नाना।।#कवच अभेद बिप्र गुर पूजा। एहि सम बिजय उपाय न दूजा।।#सखा धर्ममय अस रथ जाकें। जीतन कहँ न कतहुँ रिपु ताकें।।"},
			{"seq":"2", "heading":"दोहा", "data":"महा अजय संसार रिपु जीति सकइ सो बीर।#जाकें अस रथ होइ दृढ़ सुनहु सखा मतिधीर।।80(क)।।#सुनि प्रभु बचन बिभीषन हरषि गहे पद कंज।#एहि मिस मोहि उपदेसेहु राम कृपा सुख पुंज।।80(ख)।।#उत पचार दसकंधर इत अंगद हनुमान।#लरत निसाचर भालु कपि करि निज निज प्रभु आन।।80(ग)।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"सुर ब्रह्मादि सिद्ध मुनि नाना। देखत रन नभ चढ़े बिमाना।।#हमहू उमा रहे तेहि संगा। देखत राम चरित रन रंगा।।#सुभट समर रस दुहु दिसि माते। कपि जयसील राम बल ताते।।#एक एक सन भिरहिं पचारहिं। एकन्ह एक मर्दि महि पारहिं।।#मारहिं काटहिं धरहिं पछारहिं। सीस तोरि सीसन्ह सन मारहिं।।#उदर बिदारहिं भुजा उपारहिं। गहि पद अवनि पटकि भट डारहिं।।#निसिचर भट महि गाड़हि भालू। ऊपर ढारि देहिं बहु बालू।।#बीर बलिमुख जुद्ध बिरुद्धे। देखिअत बिपुल काल जनु क्रुद्धे।।"},
            {"seq":"3", "heading":"छंद", "data":"क्रुद्धे कृतांत समान कपि तन स्त्रवत सोनित राजहीं।#मर्दहिं निसाचर कटक भट बलवंत घन जिमि गाजहीं।।#मारहिं चपेटन्हि डाटि दातन्ह काटि लातन्ह मीजहीं।#चिक्करहिं मर्कट भालु छल बल करहिं जेहिं खल छीजहीं।।#धरि गाल फारहिं उर बिदारहिं गल अँतावरि मेलहीं।#प्रहलादपति जनु बिबिध तनु धरि समर अंगन खेलहीं।।#धरु मारु काटु पछारु घोर गिरा गगन महि भरि रही।#जय राम जो तृन ते कुलिस कर कुलिस ते कर तृन सही।।"},
			{"seq":"2", "heading":"दोहा", "data":"निज दल बिचलत देखेसि बीस भुजाँ दस चाप।#रथ चढ़ि चलेउ दसानन फिरहु फिरहु करि दाप।।81।।"},
			{"seq":"2", "heading":"", "data":""},
            {"seq":"3", "heading":"", "data":""},
			{"seq":"2", "heading":"चौपाई", "data":"धायउ परम क्रुद्ध दसकंधर। सन्मुख चले हूह दै बंदर।।#गहि कर पादप उपल पहारा। डारेन्हि ता पर एकहिं बारा।।#लागहिं सैल बज्र तन तासू। खंड खंड होइ फूटहिं आसू।।#चला न अचल रहा रथ रोपी। रन दुर्मद रावन अति कोपी।।#इत उत झपटि दपटि कपि जोधा। मर्दै लाग भयउ अति क्रोधा।।#चले पराइ भालु कपि नाना। त्राहि त्राहि अंगद हनुमाना।।#पाहि पाहि रघुबीर गोसाई। यह खल खाइ काल की नाई।।#तेहि देखे कपि सकल पराने। दसहुँ चाप सायक संधाने।।"},
            {"seq":"3", "heading":"छंद", "data":"संधानि धनु सर निकर छाड़ेसि उरग जिमि उड़ि लागहीं।#रहे पूरि सर धरनी गगन दिसि बिदसि कहँ कपि भागहीं।।#भयो अति कोलाहल बिकल कपि दल भालु बोलहिं आतुरे।#रघुबीर करुना सिंधु आरत बंधु जन रच्छक हरे।।"},
			{"seq":"2", "heading":"दोहा", "data":"निज दल बिकल देखि कटि कसि निषंग धनु हाथ।#लछिमन चले क्रुद्ध होइ नाइ राम पद माथ।।82।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"रे खल का मारसि कपि भालू। मोहि बिलोकु तोर मैं कालू।।#खोजत रहेउँ तोहि सुतघाती। आजु निपाति जुड़ावउँ छाती।।#अस कहि छाड़ेसि बान प्रचंडा। लछिमन किए सकल सत खंडा।।#कोटिन्ह आयुध रावन डारे। तिल प्रवान करि काटि निवारे।।#पुनि निज बानन्ह कीन्ह प्रहारा। स्यंदनु भंजि सारथी मारा।।#सत सत सर मारे दस भाला। गिरि सृंगन्ह जनु प्रबिसहिं ब्याला।।#पुनि सत सर मारा उर माहीं। परेउ धरनि तल सुधि कछु नाहीं।।#उठा प्रबल पुनि मुरुछा जागी। छाड़िसि ब्रह्म दीन्हि जो साँगी।।"},
            {"seq":"3", "heading":"छंद", "data":"सो ब्रह्म दत्त प्रचंड सक्ति अनंत उर लागी सही।#पर्यो बीर बिकल उठाव दसमुख अतुल बल महिमा रही।।#ब्रह्मांड भवन बिराज जाकें एक सिर जिमि रज कनी।#तेहि चह उठावन मूढ़ रावन जान नहिं त्रिभुअन धनी।।"},
			{"seq":"2", "heading":"दोहा", "data":"देखि पवनसुत धायउ बोलत बचन कठोर।#आवत कपिहि हन्यो तेहिं मुष्टि प्रहार प्रघोर।।83।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"जानु टेकि कपि भूमि न गिरा। उठा सँभारि बहुत रिस भरा।।#मुठिका एक ताहि कपि मारा। परेउ सैल जनु बज्र प्रहारा।।#मुरुछा गै बहोरि सो जागा। कपि बल बिपुल सराहन लागा।।#धिग धिग मम पौरुष धिग मोही। जौं तैं जिअत रहेसि सुरद्रोही।।#अस कहि लछिमन कहुँ कपि ल्यायो। देखि दसानन बिसमय पायो।।#कह रघुबीर समुझु जियँ भ्राता। तुम्ह कृतांत भच्छक सुर त्राता।।#सुनत बचन उठि बैठ कृपाला। गई गगन सो सकति कराला।।#पुनि कोदंड बान गहि धाए। रिपु सन्मुख अति आतुर आए।।"},
            {"seq":"3", "heading":"छंद", "data":"आतुर बहोरि बिभंजि स्यंदन सूत हति ब्याकुल कियो।#गिर् यो धरनि दसकंधर बिकलतर बान सत बेध्यो हियो।।#सारथी दूसर घालि रथ तेहि तुरत लंका लै गयो।#रघुबीर बंधु प्रताप पुंज बहोरि प्रभु चरनन्हि नयो।।"},
			{"seq":"2", "heading":"दोहा", "data":"उहाँ दसानन जागि करि करै लाग कछु जग्य।#राम बिरोध बिजय चह सठ हठ बस अति अग्य।।84।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"इहाँ बिभीषन सब सुधि पाई। सपदि जाइ रघुपतिहि सुनाई।।#नाथ करइ रावन एक जागा। सिद्ध भएँ नहिं मरिहि अभागा।।#पठवहु नाथ बेगि भट बंदर। करहिं बिधंस आव दसकंधर।।#प्रात होत प्रभु सुभट पठाए। हनुमदादि अंगद सब धाए।।#कौतुक कूदि चढ़े कपि लंका। पैठे रावन भवन असंका।।#जग्य करत जबहीं सो देखा। सकल कपिन्ह भा क्रोध बिसेषा।।#रन ते निलज भाजि गृह आवा। इहाँ आइ बक ध्यान लगावा।।#अस कहि अंगद मारा लाता। चितव न सठ स्वारथ मन राता।।"},
            {"seq":"3", "heading":"छंद", "data":"नहिं चितव जब करि कोप कपि गहि दसन लातन्ह मारहीं।#धरि केस नारि निकारि बाहेर तेऽतिदीन पुकारहीं।।#तब उठेउ क्रुद्ध कृतांत सम गहि चरन बानर डारई।#एहि बीच कपिन्ह बिधंस कृत मख देखि मन महुँ हारई।।"},
			{"seq":"2", "heading":"दोहा", "data":"जग्य बिधंसि कुसल कपि आए रघुपति पास।#चलेउ निसाचर क्रुर्द्ध होइ त्यागि जिवन कै आस।।85।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"चलत होहिं अति असुभ भयंकर। बैठहिं गीध उड़ाइ सिरन्ह पर।।#भयउ कालबस काहु न माना। कहेसि बजावहु जुद्ध निसाना।।#चली तमीचर अनी अपारा। बहु गज रथ पदाति असवारा।।#प्रभु सन्मुख धाए खल कैंसें। सलभ समूह अनल कहँ जैंसें।।#इहाँ देवतन्ह अस्तुति कीन्ही। दारुन बिपति हमहि एहिं दीन्ही।।#अब जनि राम खेलावहु एही। अतिसय दुखित होति बैदेही।।#देव बचन सुनि प्रभु मुसकाना। उठि रघुबीर सुधारे बाना।#जटा जूट दृढ़ बाँधै माथे। सोहहिं सुमन बीच बिच गाथे।।#अरुन नयन बारिद तनु स्यामा। अखिल लोक लोचनाभिरामा।।#कटितट परिकर कस्यो निषंगा। कर कोदंड कठिन सारंगा।।"},
            {"seq":"3", "heading":"छंद", "data":"सारंग कर सुंदर निषंग सिलीमुखाकर कटि कस्यो।#भुजदंड पीन मनोहरायत उर धरासुर पद लस्यो।।#कह दास तुलसी जबहिं प्रभु सर चाप कर फेरन लगे।#ब्रह्मांड दिग्गज कमठ अहि महि सिंधु भूधर डगमगे।।"},
			{"seq":"2", "heading":"दोहा", "data":"सोभा देखि हरषि सुर बरषहिं सुमन अपार।#जय जय जय करुनानिधि छबि बल गुन आगार।।86।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"एहीं बीच निसाचर अनी। कसमसात आई अति घनी।#देखि चले सन्मुख कपि भट्टा। प्रलयकाल के जनु घन घट्टा।।#बहु कृपान तरवारि चमंकहिं। जनु दहँ दिसि दामिनीं दमंकहिं।।#गज रथ तुरग चिकार कठोरा। गर्जहिं मनहुँ बलाहक घोरा।।#कपि लंगूर बिपुल नभ छाए। मनहुँ इंद्रधनु उए सुहाए।।#उठइ धूरि मानहुँ जलधारा। बान बुंद भै बृष्टि अपारा।।#दुहुँ दिसि पर्बत करहिं प्रहारा। बज्रपात जनु बारहिं बारा।।#रघुपति कोपि बान झरि लाई। घायल भै निसिचर समुदाई।।#लागत बान बीर चिक्करहीं। घुर्मि घुर्मि जहँ तहँ महि परहीं।।#स्त्रवहिं सैल जनु निर्झर भारी। सोनित सरि कादर भयकारी।।"},
            {"seq":"3", "heading":"छंद", "data":"कादर भयंकर रुधिर सरिता चली परम अपावनी।#दोउ कूल दल रथ रेत चक्र अबर्त बहति भयावनी।।#जल जंतुगज पदचर तुरग खर बिबिध बाहन को गने।#सर सक्ति तोमर सर्प चाप तरंग चर्म कमठ घने।।"},
			{"seq":"2", "heading":"दोहा", "data":"बीर परहिं जनु तीर तरु मज्जा बहु बह फेन।#कादर देखि डरहिं तहँ सुभटन्ह के मन चेन।।87।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"मज्जहि भूत पिसाच बेताला। प्रमथ महा झोटिंग कराला।।#काक कंक लै भुजा उड़ाहीं। एक ते छीनि एक लै खाहीं।।#एक कहहिं ऐसिउ सौंघाई। सठहु तुम्हार दरिद्र न जाई।।#कहँरत भट घायल तट गिरे। जहँ तहँ मनहुँ अर्धजल परे।।#खैंचहिं गीध आँत तट भए। जनु बंसी खेलत चित दए।।#बहु भट बहहिं चढ़े खग जाहीं। जनु नावरि खेलहिं सरि माहीं।।#जोगिनि भरि भरि खप्पर संचहिं। भूत पिसाच बधू नभ नंचहिं।।#भट कपाल करताल बजावहिं। चामुंडा नाना बिधि गावहिं।।#जंबुक निकर कटक्कट कट्टहिं। खाहिं हुआहिं अघाहिं दपट्टहिं।।#कोटिन्ह रुंड मुंड बिनु डोल्लहिं। सीस परे महि जय जय बोल्लहिं।।"},
            {"seq":"3", "heading":"छंद", "data":"बोल्लहिं जो जय जय मुंड रुंड प्रचंड सिर बिनु धावहीं।#खप्परिन्ह खग्ग अलुज्झि जुज्झहिं सुभट भटन्ह ढहावहीं।।#बानर निसाचर निकर मर्दहिं राम बल दर्पित भए।#संग्राम अंगन सुभट सोवहिं राम सर निकरन्हि हए।।"},
			{"seq":"2", "heading":"दोहा", "data":"रावन हृदयँ बिचारा भा निसिचर संघार।#मैं अकेल कपि भालु बहु माया करौं अपार।।88।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"देवन्ह प्रभुहि पयादें देखा। उपजा उर अति छोभ बिसेषा।।#सुरपति निज रथ तुरत पठावा। हरष सहित मातलि लै आवा।।#तेज पुंज रथ दिब्य अनूपा। हरषि चढ़े कोसलपुर भूपा।।#चंचल तुरग मनोहर चारी। अजर अमर मन सम गतिकारी।।#रथारूढ़ रघुनाथहि देखी। धाए कपि बलु पाइ बिसेषी।।#सही न जाइ कपिन्ह कै मारी। तब रावन माया बिस्तारी।।#सो माया रघुबीरहि बाँची। लछिमन कपिन्ह सो मानी साँची।।#देखी कपिन्ह निसाचर अनी। अनुज सहित बहु कोसलधनी।।"},
            {"seq":"3", "heading":"छंद", "data":"बहु राम लछिमन देखि मर्कट भालु मन अति अपडरे।#जनु चित्र लिखित समेत लछिमन जहँ सो तहँ चितवहिं खरे।।#निज सेन चकित बिलोकि हँसि सर चाप सजि कोसल धनी।#माया हरी हरि निमिष महुँ हरषी सकल मर्कट अनी।।"},
			{"seq":"2", "heading":"दोहा", "data":"बहुरि राम सब तन चितइ बोले बचन गँभीर।#द्वंदजुद्ध देखहु सकल श्रमित भए अति बीर।।89।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"अस कहि रथ रघुनाथ चलावा। बिप्र चरन पंकज सिरु नावा।।#तब लंकेस क्रोध उर छावा। गर्जत तर्जत सन्मुख धावा।।#जीतेहु जे भट संजुग माहीं। सुनु तापस मैं तिन्ह सम नाहीं।।#रावन नाम जगत जस जाना। लोकप जाकें बंदीखाना।।#खर दूषन बिराध तुम्ह मारा। बधेहु ब्याध इव बालि बिचारा।।#निसिचर निकर सुभट संघारेहु। कुंभकरन घननादहि मारेहु।।#आजु बयरु सबु लेउँ निबाही। जौं रन भूप भाजि नहिं जाहीं।।#आजु करउँ खलु काल हवाले। परेहु कठिन रावन के पाले।।#सुनि दुर्बचन कालबस जाना। बिहँसि बचन कह कृपानिधाना।।#सत्य सत्य सब तव प्रभुताई। जल्पसि जनि देखाउ मनुसाई।।"},
            {"seq":"3", "heading":"छंद", "data":"जनि जल्पना करि सुजसु नासहि नीति सुनहि करहि छमा।#संसार महँ पूरुष त्रिबिध पाटल रसाल पनस समा।।#एक सुमनप्रद एक सुमन फल एक फलइ केवल लागहीं।#एक कहहिं कहहिं करहिं अपर एक करहिं कहत न बागहीं।।"},
			{"seq":"2", "heading":"दोहा", "data":"राम बचन सुनि बिहँसा मोहि सिखावत ग्यान।#बयरु करत नहिं तब डरे अब लागे प्रिय प्रान।।90।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"कहि दुर्बचन क्रुद्ध दसकंधर। कुलिस समान लाग छाँड़ै सर।।#नानाकार सिलीमुख धाए। दिसि अरु बिदिस गगन महि छाए।।#पावक सर छाँड़ेउ रघुबीरा। छन महुँ जरे निसाचर तीरा।।#छाड़िसि तीब्र सक्ति खिसिआई। बान संग प्रभु फेरि चलाई।।#कोटिक चक्र त्रिसूल पबारै। बिनु प्रयास प्रभु काटि निवारै।।#निफल होहिं रावन सर कैसें। खल के सकल मनोरथ जैसें।।#तब सत बान सारथी मारेसि। परेउ भूमि जय राम पुकारेसि।।#राम कृपा करि सूत उठावा। तब प्रभु परम क्रोध कहुँ पावा।।"},
            {"seq":"3", "heading":"छंद", "data":"भए क्रुद्ध जुद्ध बिरुद्ध रघुपति त्रोन सायक कसमसे।#कोदंड धुनि अति चंड सुनि मनुजाद सब मारुत ग्रसे।।#मँदोदरी उर कंप कंपति कमठ भू भूधर त्रसे।#चिक्करहिं दिग्गज दसन गहि महि देखि कौतुक सुर हँसे।।"},
			{"seq":"2", "heading":"दोहा", "data":"तानेउ चाप श्रवन लगि छाँड़े बिसिख कराल।#राम मारगन गन चले लहलहात जनु ब्याल।।91।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"चले बान सपच्छ जनु उरगा। प्रथमहिं हतेउ सारथी तुरगा।।#रथ बिभंजि हति केतु पताका। गर्जा अति अंतर बल थाका।।#तुरत आन रथ चढ़ि खिसिआना। अस्त्र सस्त्र छाँड़ेसि बिधि नाना।।#बिफल होहिं सब उद्यम ताके। जिमि परद्रोह निरत मनसा के।।#तब रावन दस सूल चलावा। बाजि चारि महि मारि गिरावा।।#तुरग उठाइ कोपि रघुनायक। खैंचि सरासन छाँड़े सायक।।#रावन सिर सरोज बनचारी। चलि रघुबीर सिलीमुख धारी।।#दस दस बान भाल दस मारे। निसरि गए चले रुधिर पनारे।।#स्त्रवत रुधिर धायउ बलवाना। प्रभु पुनि कृत धनु सर संधाना।।#तीस तीर रघुबीर पबारे। भुजन्हि समेत सीस महि पारे।।#काटतहीं पुनि भए नबीने। राम बहोरि भुजा सिर छीने।।#प्रभु बहु बार बाहु सिर हए। कटत झटिति पुनि नूतन भए।।#पुनि पुनि प्रभु काटत भुज सीसा। अति कौतुकी कोसलाधीसा।।#रहे छाइ नभ सिर अरु बाहू। मानहुँ अमित केतु अरु राहू।।"},
            {"seq":"3", "heading":"छंद", "data":"जनु राहु केतु अनेक नभ पथ स्त्रवत सोनित धावहीं।#रघुबीर तीर प्रचंड लागहिं भूमि गिरन न पावहीं।।#एक एक सर सिर निकर छेदे नभ उड़त इमि सोहहीं।#जनु कोपि दिनकर कर निकर जहँ तहँ बिधुंतुद पोहहीं।।"},
			{"seq":"2", "heading":"दोहा", "data":"जिमि जिमि प्रभु हर तासु सिर तिमि तिमि होहिं अपार।#सेवत बिषय बिबर्ध जिमि नित नित नूतन मार।।92।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"दसमुख देखि सिरन्ह कै बाढ़ी। बिसरा मरन भई रिस गाढ़ी।।#गर्जेउ मूढ़ महा अभिमानी। धायउ दसहु सरासन तानी।।#समर भूमि दसकंधर कोप्यो। बरषि बान रघुपति रथ तोप्यो।।#दंड एक रथ देखि न परेऊ। जनु निहार महुँ दिनकर दुरेऊ।।#हाहाकार सुरन्ह जब कीन्हा। तब प्रभु कोपि कारमुक लीन्हा।।#सर निवारि रिपु के सिर काटे। ते दिसि बिदिस गगन महि पाटे।।#काटे सिर नभ मारग धावहिं। जय जय धुनि करि भय उपजावहिं।।#कहँ लछिमन सुग्रीव कपीसा। कहँ रघुबीर कोसलाधीसा।।"},
            {"seq":"3", "heading":"छंद", "data":"कहँ रामु कहि सिर निकर धाए देखि मर्कट भजि चले।#संधानि धनु रघुबंसमनि हँसि सरन्हि सिर बेधे भले।।#सिर मालिका कर कालिका गहि बृंद बृंदन्हि बहु मिलीं।#करि रुधिर सरि मज्जनु मनहुँ संग्राम बट पूजन चलीं।।"},
			{"seq":"2", "heading":"दोहा", "data":"पुनि दसकंठ क्रुद्ध होइ छाँड़ी सक्ति प्रचंड।#चली बिभीषन सन्मुख मनहुँ काल कर दंड।।93।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"आवत देखि सक्ति अति घोरा। प्रनतारति भंजन पन मोरा।।#तुरत बिभीषन पाछें मेला। सन्मुख राम सहेउ सोइ सेला।।#लागि सक्ति मुरुछा कछु भई। प्रभु कृत खेल सुरन्ह बिकलई।।#देखि बिभीषन प्रभु श्रम पायो। गहि कर गदा क्रुद्ध होइ धायो।।#रे कुभाग्य सठ मंद कुबुद्धे। तैं सुर नर मुनि नाग बिरुद्धे।।#सादर सिव कहुँ सीस चढ़ाए। एक एक के कोटिन्ह पाए।।#तेहि कारन खल अब लगि बाँच्यो। अब तव कालु सीस पर नाच्यो।।#राम बिमुख सठ चहसि संपदा। अस कहि हनेसि माझ उर गदा।।"},
            {"seq":"3", "heading":"छंद", "data":"उर माझ गदा प्रहार घोर कठोर लागत महि पर् यो।#दस बदन सोनित स्त्रवत पुनि संभारि धायो रिस भर् यो।।#द्वौ भिरे अतिबल मल्लजुद्ध बिरुद्ध एकु एकहि हनै।#रघुबीर बल दर्पित बिभीषनु घालि नहिं ता कहुँ गनै।।"},
			{"seq":"2", "heading":"दोहा", "data":"उमा बिभीषनु रावनहि सन्मुख चितव कि काउ।#सो अब भिरत काल ज्यों श्रीरघुबीर प्रभाउ।।94।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"देखा श्रमित बिभीषनु भारी। धायउ हनूमान गिरि धारी।।#रथ तुरंग सारथी निपाता। हृदय माझ तेहि मारेसि लाता।।#ठाढ़ रहा अति कंपित गाता। गयउ बिभीषनु जहँ जनत्राता।।#पुनि रावन कपि हतेउ पचारी। चलेउ गगन कपि पूँछ पसारी।।#गहिसि पूँछ कपि सहित उड़ाना। पुनि फिरि भिरेउ प्रबल हनुमाना।।#लरत अकास जुगल सम जोधा। एकहि एकु हनत करि क्रोधा।।#सोहहिं नभ छल बल बहु करहीं। कज्जल गिरि सुमेरु जनु लरहीं।।#बुधि बल निसिचर परइ न पार् यो। तब मारुत सुत प्रभु संभार् यो।।"},
            {"seq":"3", "heading":"छंद", "data":"संभारि श्रीरघुबीर धीर पचारि कपि रावनु हन्यो।#महि परत पुनि उठि लरत देवन्ह जुगल कहुँ जय जय भन्यो।।#हनुमंत संकट देखि मर्कट भालु क्रोधातुर चले।#रन मत्त रावन सकल सुभट प्रचंड भुज बल दलमले।।"},
			{"seq":"2", "heading":"दोहा", "data":"तब रघुबीर पचारे धाए कीस प्रचंड।#कपि बल प्रबल देखि तेहिं कीन्ह प्रगट पाषंड।।95।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"अंतरधान भयउ छन एका। पुनि प्रगटे खल रूप अनेका।।#रघुपति कटक भालु कपि जेते। जहँ तहँ प्रगट दसानन तेते।।#देखे कपिन्ह अमित दससीसा। जहँ तहँ भजे भालु अरु कीसा।।#भागे बानर धरहिं न धीरा। त्राहि त्राहि लछिमन रघुबीरा।।#दहँ दिसि धावहिं कोटिन्ह रावन। गर्जहिं घोर कठोर भयावन।।#डरे सकल सुर चले पराई। जय कै आस तजहु अब भाई।।#सब सुर जिते एक दसकंधर। अब बहु भए तकहु गिरि कंदर।।#रहे बिरंचि संभु मुनि ग्यानी। जिन्ह जिन्ह प्रभु महिमा कछु जानी।।"},
            {"seq":"3", "heading":"छंद", "data":"जाना प्रताप ते रहे निर्भय कपिन्ह रिपु माने फुरे।#चले बिचलि मर्कट भालु सकल कृपाल पाहि भयातुरे।।#हनुमंत अंगद नील नल अतिबल लरत रन बाँकुरे।#मर्दहिं दसानन कोटि कोटिन्ह कपट भू भट अंकुरे।।"},
			{"seq":"2", "heading":"दोहा", "data":"सुर बानर देखे बिकल हँस्यो कोसलाधीस।#सजि सारंग एक सर हते सकल दससीस।।96।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"प्रभु छन महुँ माया सब काटी। जिमि रबि उएँ जाहिं तम फाटी।।#रावनु एकु देखि सुर हरषे। फिरे सुमन बहु प्रभु पर बरषे।।#भुज उठाइ रघुपति कपि फेरे। फिरे एक एकन्ह तब टेरे।।#प्रभु बलु पाइ भालु कपि धाए। तरल तमकि संजुग महि आए।।#अस्तुति करत देवतन्हि देखें। भयउँ एक मैं इन्ह के लेखें।।#सठहु सदा तुम्ह मोर मरायल। अस कहि कोपि गगन पर धायल।।#हाहाकार करत सुर भागे। खलहु जाहु कहँ मोरें आगे।।#देखि बिकल सुर अंगद धायो। कूदि चरन गहि भूमि गिरायो।।"},
            {"seq":"3", "heading":"छंद", "data":"गहि भूमि पार् यो लात मार् यो बालिसुत प्रभु पहिं गयो।#संभारि उठि दसकंठ घोर कठोर रव गर्जत भयो।।#करि दाप चाप चढ़ाइ दस संधानि सर बहु बरषई।#किए सकल भट घायल भयाकुल देखि निज बल हरषई।।"},
			{"seq":"2", "heading":"दोहा", "data":"तब रघुपति रावन के सीस भुजा सर चाप।#काटे बहुत बढ़े पुनि जिमि तीरथ कर पाप। 97।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"सिर भुज बाढ़ि देखि रिपु केरी। भालु कपिन्ह रिस भई घनेरी।।#मरत न मूढ़ कटेउ भुज सीसा। धाए कोपि भालु भट कीसा।।#बालितनय मारुति नल नीला। बानरराज दुबिद बलसीला।।#बिटप महीधर करहिं प्रहारा। सोइ गिरि तरु गहि कपिन्ह सो मारा।।#एक नखन्हि रिपु बपुष बिदारी। भअगि चलहिं एक लातन्ह मारी।।#तब नल नील सिरन्हि चढ़ि गयऊ। नखन्हि लिलार बिदारत भयऊ।।#रुधिर देखि बिषाद उर भारी। तिन्हहि धरन कहुँ भुजा पसारी।।#गहे न जाहिं करन्हि पर फिरहीं। जनु जुग मधुप कमल बन चरहीं।।#कोपि कूदि द्वौ धरेसि बहोरी। महि पटकत भजे भुजा मरोरी।।#पुनि सकोप दस धनु कर लीन्हे। सरन्हि मारि घायल कपि कीन्हे।।#हनुमदादि मुरुछित करि बंदर। पाइ प्रदोष हरष दसकंधर।।#मुरुछित देखि सकल कपि बीरा। जामवंत धायउ रनधीरा।।#संग भालु भूधर तरु धारी। मारन लगे पचारि पचारी।।#भयउ क्रुद्ध रावन बलवाना। गहि पद महि पटकइ भट नाना।।#देखि भालुपति निज दल घाता। कोपि माझ उर मारेसि लाता।।"},
            {"seq":"3", "heading":"छंद", "data":"उर लात घात प्रचंड लागत बिकल रथ ते महि परा।#गहि भालु बीसहुँ कर मनहुँ कमलन्हि बसे निसि मधुकरा।।#मुरुछित बिलोकि बहोरि पद हति भालुपति प्रभु पहिं गयौ।#निसि जानि स्यंदन घालि तेहि तब सूत जतनु करत भयो।।"},
			{"seq":"2", "heading":"दोहा", "data":"मुरुछा बिगत भालु कपि सब आए प्रभु पास।#निसिचर सकल रावनहि घेरि रहे अति त्रास।।98।।#!! मासपारायण, छब्बीसवाँ विश्राम !!"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"तेही निसि सीता पहिं जाई। त्रिजटा कहि सब कथा सुनाई।।#सिर भुज बाढ़ि सुनत रिपु केरी। सीता उर भइ त्रास घनेरी।।#मुख मलीन उपजी मन चिंता। त्रिजटा सन बोली तब सीता।।#होइहि कहा कहसि किन माता। केहि बिधि मरिहि बिस्व दुखदाता।।#रघुपति सर सिर कटेहुँ न मरई। बिधि बिपरीत चरित सब करई।।#मोर अभाग्य जिआवत ओही। जेहिं हौ हरि पद कमल बिछोही।।#जेहिं कृत कपट कनक मृग झूठा। अजहुँ सो दैव मोहि पर रूठा।।#जेहिं बिधि मोहि दुख दुसह सहाए। लछिमन कहुँ कटु बचन कहाए।।#रघुपति बिरह सबिष सर भारी। तकि तकि मार बार बहु मारी।।#ऐसेहुँ दुख जो राख मम प्राना। सोइ बिधि ताहि जिआव न आना।।#बहु बिधि कर बिलाप जानकी। करि करि सुरति कृपानिधान की।।#कह त्रिजटा सुनु राजकुमारी। उर सर लागत मरइ सुरारी।।#प्रभु ताते उर हतइ न तेही। एहि के हृदयँ बसति बैदेही।।"},
            {"seq":"3", "heading":"छंद", "data":"एहि के हृदयँ बस जानकी जानकी उर मम बास है।#मम उदर भुअन अनेक लागत बान सब कर नास है।।#सुनि बचन हरष बिषाद मन अति देखि पुनि त्रिजटाँ कहा।#अब मरिहि रिपु एहि बिधि सुनहि सुंदरि तजहि संसय महा।।"},
			{"seq":"2", "heading":"दोहा", "data":"काटत सिर होइहि बिकल छुटि जाइहि तव ध्यान।#तब रावनहि हृदय महुँ मरिहहिं रामु सुजान।।99।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"अस कहि बहुत भाँति समुझाई। पुनि त्रिजटा निज भवन सिधाई।।#राम सुभाउ सुमिरि बैदेही। उपजी बिरह बिथा अति तेही।।#निसिहि ससिहि निंदति बहु भाँती। जुग सम भई सिराति न राती।।#करति बिलाप मनहिं मन भारी। राम बिरहँ जानकी दुखारी।।#जब अति भयउ बिरह उर दाहू। फरकेउ बाम नयन अरु बाहू।।#सगुन बिचारि धरी मन धीरा। अब मिलिहहिं कृपाल रघुबीरा।।#इहाँ अर्धनिसि रावनु जागा। निज सारथि सन खीझन लागा।।#सठ रनभूमि छड़ाइसि मोही। धिग धिग अधम मंदमति तोही।।#तेहिं पद गहि बहु बिधि समुझावा। भौरु भएँ रथ चढ़ि पुनि धावा।।#सुनि आगवनु दसानन केरा। कपि दल खरभर भयउ घनेरा।।#जहँ तहँ भूधर बिटप उपारी। धाए कटकटाइ भट भारी।।"},
            {"seq":"3", "heading":"छंद", "data":"धाए जो मर्कट बिकट भालु कराल कर भूधर धरा।#अति कोप करहिं प्रहार मारत भजि चले रजनीचरा।।#बिचलाइ दल बलवंत कीसन्ह घेरि पुनि रावनु लियो।#चहुँ दिसि चपेटन्हि मारि नखन्हि बिदारि तनु ब्याकुल कियो।।"},
			{"seq":"2", "heading":"दोहा", "data":"देखि महा मर्कट प्रबल रावन कीन्ह बिचार।#अंतरहित होइ निमिष महुँ कृत माया बिस्तार।।100।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"छंद", "data":"जब कीन्ह तेहिं पाषंड। भए प्रगट जंतु प्रचंड।।#बेताल भूत पिसाच। कर धरें धनु नाराच।।1।।#जोगिनि गहें करबाल। एक हाथ मनुज कपाल।।#करि सद्य सोनित पान। नाचहिं करहिं बहु गान।।2।।#धरु मारु बोलहिं घोर। रहि पूरि धुनि चहुँ ओर।।#मुख बाइ धावहिं खान। तब लगे कीस परान।।3।।#जहँ जाहिं मर्कट भागि। तहँ बरत देखहिं आगि।।#भए बिकल बानर भालु। पुनि लाग बरषै बालु।।4।।#जहँ तहँ थकित करि कीस। गर्जेउ बहुरि दससीस।।#लछिमन कपीस समेत। भए सकल बीर अचेत।।5।।#हा राम हा रघुनाथ। कहि सुभट मीजहिं हाथ।।#एहि बिधि सकल बल तोरि। तेहिं कीन्ह कपट बहोरि।।6।।#प्रगटेसि बिपुल हनुमान। धाए गहे पाषान।।#तिन्ह रामु घेरे जाइ। चहुँ दिसि बरूथ बनाइ।।7।।#मारहु धरहु जनि जाइ। कटकटहिं पूँछ उठाइ।।#दहँ दिसि लँगूर बिराज। तेहिं मध्य कोसलराज।।8।।"},
            {"seq":"3", "heading":"छंद", "data":"तेहिं मध्य कोसलराज सुंदर स्याम तन सोभा लही।#जनु इंद्रधनुष अनेक की बर बारि तुंग तमालही।।#प्रभु देखि हरष बिषाद उर सुर बदत जय जय जय करी।#रघुबीर एकहि तीर कोपि निमेष महुँ माया हरी।।1।।#माया बिगत कपि भालु हरषे बिटप गिरि गहि सब फिरे।#सर निकर छाड़े राम रावन बाहु सिर पुनि महि गिरे।।#श्रीराम रावन समर चरित अनेक कल्प जो गावहीं।#सत सेष सारद निगम कबि तेउ तदपि पार न पावहीं।।2।।"},
			{"seq":"2", "heading":"दोहा", "data":"ताके गुन गन कछु कहे जड़मति तुलसीदास।#जिमि निज बल अनुरूप ते माछी उड़इ अकास।।101(क)।।#काटे सिर भुज बार बहु मरत न भट लंकेस।#प्रभु क्रीड़त सुर सिद्ध मुनि ब्याकुल देखि कलेस।।101(ख)।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"काटत बढ़हिं सीस समुदाई। जिमि प्रति लाभ लोभ अधिकाई।।#मरइ न रिपु श्रम भयउ बिसेषा। राम बिभीषन तन तब देखा।।#उमा काल मर जाकीं ईछा। सो प्रभु जन कर प्रीति परीछा।।#सुनु सरबग्य चराचर नायक। प्रनतपाल सुर मुनि सुखदायक।।#नाभिकुंड पियूष बस याकें। नाथ जिअत रावनु बल ताकें।।#सुनत बिभीषन बचन कृपाला। हरषि गहे कर बान कराला।।#असुभ होन लागे तब नाना। रोवहिं खर सृकाल बहु स्वाना।।#बोलहि खग जग आरति हेतू। प्रगट भए नभ जहँ तहँ केतू।।#दस दिसि दाह होन अति लागा। भयउ परब बिनु रबि उपरागा।।#मंदोदरि उर कंपति भारी। प्रतिमा स्त्रवहिं नयन मग बारी।।"},
            {"seq":"3", "heading":"छंद", "data":"प्रतिमा रुदहिं पबिपात नभ अति बात बह डोलति मही।#बरषहिं बलाहक रुधिर कच रज असुभ अति सक को कही।।#उतपात अमित बिलोकि नभ सुर बिकल बोलहि जय जए।#सुर सभय जानि कृपाल रघुपति चाप सर जोरत भए।।"},
			{"seq":"2", "heading":"दोहा", "data":"खैचि सरासन श्रवन लगि छाड़े सर एकतीस।#रघुनायक सायक चले मानहुँ काल फनीस।।102।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"सायक एक नाभि सर सोषा। अपर लगे भुज सिर करि रोषा।।#लै सिर बाहु चले नाराचा। सिर भुज हीन रुंड महि नाचा।।#धरनि धसइ धर धाव प्रचंडा। तब सर हति प्रभु कृत दुइ खंडा।।#गर्जेउ मरत घोर रव भारी। कहाँ रामु रन हतौं पचारी।।#डोली भूमि गिरत दसकंधर। छुभित सिंधु सरि दिग्गज भूधर।।#धरनि परेउ द्वौ खंड बढ़ाई। चापि भालु मर्कट समुदाई।।#मंदोदरि आगें भुज सीसा। धरि सर चले जहाँ जगदीसा।।#प्रबिसे सब निषंग महु जाई। देखि सुरन्ह दुंदुभीं बजाई।।#तासु तेज समान प्रभु आनन। हरषे देखि संभु चतुरानन।।#जय जय धुनि पूरी ब्रह्मंडा। जय रघुबीर प्रबल भुजदंडा।।#बरषहि सुमन देव मुनि बृंदा। जय कृपाल जय जयति मुकुंदा।।"},
            {"seq":"3", "heading":"छंद", "data":"जय कृपा कंद मुकंद द्वंद हरन सरन सुखप्रद प्रभो।#खल दल बिदारन परम कारन कारुनीक सदा बिभो।।#सुर सुमन बरषहिं हरष संकुल बाज दुंदुभि गहगही।#संग्राम अंगन राम अंग अनंग बहु सोभा लही।।#सिर जटा मुकुट प्रसून बिच बिच अति मनोहर राजहीं।#जनु नीलगिरि पर तड़ित पटल समेत उड़ुगन भ्राजहीं।।#भुजदंड सर कोदंड फेरत रुधिर कन तन अति बने।#जनु रायमुनीं तमाल पर बैठीं बिपुल सुख आपने।।"},
			{"seq":"2", "heading":"दोहा", "data":"कृपादृष्टि करि प्रभु अभय किए सुर बृंद।#भालु कीस सब हरषे जय सुख धाम मुकंद।।103।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"पति सिर देखत मंदोदरी। मुरुछित बिकल धरनि खसि परी।।#जुबति बृंद रोवत उठि धाईं। तेहि उठाइ रावन पहिं आई।।#पति गति देखि ते करहिं पुकारा। छूटे कच नहिं बपुष सँभारा।।#उर ताड़ना करहिं बिधि नाना। रोवत करहिं प्रताप बखाना।।#तव बल नाथ डोल नित धरनी। तेज हीन पावक ससि तरनी।।#सेष कमठ सहि सकहिं न भारा। सो तनु भूमि परेउ भरि छारा।।#बरुन कुबेर सुरेस समीरा। रन सन्मुख धरि काहुँ न धीरा।।#भुजबल जितेहु काल जम साईं। आजु परेहु अनाथ की नाईं।।#जगत बिदित तुम्हारी प्रभुताई। सुत परिजन बल बरनि न जाई।।#राम बिमुख अस हाल तुम्हारा। रहा न कोउ कुल रोवनिहारा।।#तव बस बिधि प्रपंच सब नाथा। सभय दिसिप नित नावहिं माथा।।#अब तव सिर भुज जंबुक खाहीं। राम बिमुख यह अनुचित नाहीं।।#काल बिबस पति कहा न माना। अग जग नाथु मनुज करि जाना।।"},
            {"seq":"3", "heading":"छंद", "data":"जान्यो मनुज करि दनुज कानन दहन पावक हरि स्वयं।#जेहि नमत सिव ब्रह्मादि सुर पिय भजेहु नहिं करुनामयं।।#आजन्म ते परद्रोह रत पापौघमय तव तनु अयं।#तुम्हहू दियो निज धाम राम नमामि ब्रह्म निरामयं।।"},
			{"seq":"2", "heading":"दोहा", "data":"अहह नाथ रघुनाथ सम कृपासिंधु नहिं आन।#जोगि बृंद दुर्लभ गति तोहि दीन्हि भगवान।।104।।"},
            {"seq":"3", "heading":"चौपाई", "data":"मंदोदरी बचन सुनि काना। सुर मुनि सिद्ध सबन्हि सुख माना।।#अज महेस नारद सनकादी। जे मुनिबर परमारथबादी।।#भरि लोचन रघुपतिहि निहारी। प्रेम मगन सब भए सुखारी।।#रुदन करत देखीं सब नारी। गयउ बिभीषनु मन दुख भारी।।#बंधु दसा बिलोकि दुख कीन्हा। तब प्रभु अनुजहि आयसु दीन्हा।।#लछिमन तेहि बहु बिधि समुझायो। बहुरि बिभीषन प्रभु पहिं आयो।।#कृपादृष्टि प्रभु ताहि बिलोका। करहु क्रिया परिहरि सब सोका।।#कीन्हि क्रिया प्रभु आयसु मानी। बिधिवत देस काल जियँ जानी।।"},
			{"seq":"2", "heading":"दोहा", "data":"मंदोदरी आदि सब देइ तिलांजलि ताहि।#भवन गई रघुपति गुन गन बरनत मन माहि।।105।।"},
			{"seq":"2", "heading":"चौपाई", "data":"आइ बिभीषन पुनि सिरु नायो। कृपासिंधु तब अनुज बोलायो।।#तुम्ह कपीस अंगद नल नीला। जामवंत मारुति नयसीला।।#सब मिलि जाहु बिभीषन साथा। सारेहु तिलक कहेउ रघुनाथा।।#पिता बचन मैं नगर न आवउँ। आपु सरिस कपि अनुज पठावउँ।।#तुरत चले कपि सुनि प्रभु बचना। कीन्ही जाइ तिलक की रचना।।#सादर सिंहासन बैठारी। तिलक सारि अस्तुति अनुसारी।।#जोरि पानि सबहीं सिर नाए। सहित बिभीषन प्रभु पहिं आए।।#तब रघुबीर बोलि कपि लीन्हे। कहि प्रिय बचन सुखी सब कीन्हे।।"},
            {"seq":"3", "heading":"छंद", "data":"किए सुखी कहि बानी सुधा सम बल तुम्हारें रिपु हयो।#पायो बिभीषन राज तिहुँ पुर जसु तुम्हारो नित नयो।।#मोहि सहित सुभ कीरति तुम्हारी परम प्रीति जो गाइहैं।#संसार सिंधु अपार पार प्रयास बिनु नर पाइहैं।।"},
			{"seq":"2", "heading":"दोहा", "data":"प्रभु के बचन श्रवन सुनि नहिं अघाहिं कपि पुंज।#बार बार सिर नावहिं गहहिं सकल पद कंज।।106।।"},
            {"seq":"3", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"पुनि प्रभु बोलि लियउ हनुमाना। लंका जाहु कहेउ भगवाना।।#समाचार जानकिहि सुनावहु। तासु कुसल लै तुम्ह चलि आवहु।।#तब हनुमंत नगर महुँ आए। सुनि निसिचरी निसाचर धाए।।#बहु प्रकार तिन्ह पूजा कीन्ही। जनकसुता देखाइ पुनि दीन्ही।।#दूरहि ते प्रनाम कपि कीन्हा। रघुपति दूत जानकीं चीन्हा।।#कहहु तात प्रभु कृपानिकेता। कुसल अनुज कपि सेन समेता।।#सब बिधि कुसल कोसलाधीसा। मातु समर जीत्यो दससीसा।।#अबिचल राजु बिभीषन पायो। सुनि कपि बचन हरष उर छायो।।"},
            {"seq":"3", "heading":"छंद", "data":"अति हरष मन तन पुलक लोचन सजल कह पुनि पुनि रमा।#का देउँ तोहि त्रेलोक महुँ कपि किमपि नहिं बानी समा।।#सुनु मातु मैं पायो अखिल जग राजु आजु न संसयं।#रन जीति रिपुदल बंधु जुत पस्यामि राममनामयं।।"},
			{"seq":"2", "heading":"दोहा", "data":"सुनु सुत सदगुन सकल तव हृदयँ बसहुँ हनुमंत।#सानुकूल कोसलपति रहहुँ समेत अनंत।।107।।"},
            {"seq":"3", "heading":"चौपाई", "data":"अब सोइ जतन करहु तुम्ह ताता। देखौं नयन स्याम मृदु गाता।।#तब हनुमान राम पहिं जाई। जनकसुता कै कुसल सुनाई।।#सुनि संदेसु भानुकुलभूषन। बोलि लिए जुबराज बिभीषन।।#मारुतसुत के संग सिधावहु। सादर जनकसुतहि लै आवहु।।#तुरतहिं सकल गए जहँ सीता। सेवहिं सब निसिचरीं बिनीता।।#बेगि बिभीषन तिन्हहि सिखायो। तिन्ह बहु बिधि मज्जन करवायो।।#बहु प्रकार भूषन पहिराए। सिबिका रुचिर साजि पुनि ल्याए।।#ता पर हरषि चढ़ी बैदेही। सुमिरि राम सुखधाम सनेही।।#बेतपानि रच्छक चहुँ पासा। चले सकल मन परम हुलासा।।#देखन भालु कीस सब आए। रच्छक कोपि निवारन धाए।।#कह रघुबीर कहा मम मानहु। सीतहि सखा पयादें आनहु।।#देखहुँ कपि जननी की नाईं। बिहसि कहा रघुनाथ गोसाई।।#सुनि प्रभु बचन भालु कपि हरषे। नभ ते सुरन्ह सुमन बहु बरषे।।#सीता प्रथम अनल महुँ राखी। प्रगट कीन्हि चह अंतर साखी।।"},
			{"seq":"2", "heading":"दोहा", "data":"तेहि कारन करुनानिधि कहे कछुक दुर्बाद।#सुनत जातुधानीं सब लागीं करै बिषाद।।108।।"},
			{"seq":"2", "heading":"चौपाई", "data":"प्रभु के बचन सीस धरि सीता। बोली मन क्रम बचन पुनीता।।#लछिमन होहु धरम के नेगी। पावक प्रगट करहु तुम्ह बेगी।।#सुनि लछिमन सीता कै बानी। बिरह बिबेक धरम निति सानी।।#लोचन सजल जोरि कर दोऊ। प्रभु सन कछु कहि सकत न ओऊ।।#देखि राम रुख लछिमन धाए। पावक प्रगटि काठ बहु लाए।।#पावक प्रबल देखि बैदेही। हृदयँ हरष नहिं भय कछु तेही।।#जौं मन बच क्रम मम उर माहीं। तजि रघुबीर आन गति नाहीं।।#तौ कृसानु सब कै गति जाना। मो कहुँ होउ श्रीखंड समाना।।"},
            {"seq":"3", "heading":"छंद", "data":"श्रीखंड सम पावक प्रबेस कियो सुमिरि प्रभु मैथिली।#जय कोसलेस महेस बंदित चरन रति अति निर्मली।।#प्रतिबिंब अरु लौकिक कलंक प्रचंड पावक महुँ जरे।#प्रभु चरित काहुँ न लखे नभ सुर सिद्ध मुनि देखहिं खरे।।1।।#धरि रूप पावक पानि गहि श्री सत्य श्रुति जग बिदित जो।#जिमि छीरसागर इंदिरा रामहि समर्पी आनि सो।।#सो राम बाम बिभाग राजति रुचिर अति सोभा भली।#नव नील नीरज निकट मानहुँ कनक पंकज की कली।।2।।"},
			{"seq":"2", "heading":"दोहा", "data":"बरषहिं सुमन हरषि सुन बाजहिं गगन निसान।#गावहिं किंनर सुरबधू नाचहिं चढ़ीं बिमान।।109(क)।।#जनकसुता समेत प्रभु सोभा अमित अपार।#देखि भालु कपि हरषे जय रघुपति सुख सार।।109(ख)।।"},
            {"seq":"3", "heading":"चौपाई", "data":"तब रघुपति अनुसासन पाई। मातलि चलेउ चरन सिरु नाई।।#आए देव सदा स्वारथी। बचन कहहिं जनु परमारथी।।#दीन बंधु दयाल रघुराया। देव कीन्हि देवन्ह पर दाया।।#बिस्व द्रोह रत यह खल कामी। निज अघ गयउ कुमारगगामी।।#तुम्ह समरूप ब्रह्म अबिनासी। सदा एकरस सहज उदासी।।#अकल अगुन अज अनघ अनामय। अजित अमोघसक्ति करुनामय।।#मीन कमठ सूकर नरहरी। बामन परसुराम बपु धरी।।#जब जब नाथ सुरन्ह दुखु पायो। नाना तनु धरि तुम्हइँ नसायो।।#यह खल मलिन सदा सुरद्रोही। काम लोभ मद रत अति कोही।।#अधम सिरोमनि तव पद पावा। यह हमरे मन बिसमय आवा।।#हम देवता परम अधिकारी। स्वारथ रत प्रभु भगति बिसारी।।#भव प्रबाहँ संतत हम परे। अब प्रभु पाहि सरन अनुसरे।।"},
			{"seq":"2", "heading":"दोहा", "data":"करि बिनती सुर सिद्ध सब रहे जहँ तहँ कर जोरि।#अति सप्रेम तन पुलकि बिधि अस्तुति करत बहोरि।।110।।"},
			{"seq":"2", "heading":"छंद", "data":"जय राम सदा सुखधाम हरे। रघुनायक सायक चाप धरे।।#भव बारन दारन सिंह प्रभो। गुन सागर नागर नाथ बिभो।।#तन काम अनेक अनूप छबी। गुन गावत सिद्ध मुनींद्र कबी।।#जसु पावन रावन नाग महा। खगनाथ जथा करि कोप गहा।।#जन रंजन भंजन सोक भयं। गतक्रोध सदा प्रभु बोधमयं।।#अवतार उदार अपार गुनं। महि भार बिभंजन ग्यानघनं।।#अज ब्यापकमेकमनादि सदा। करुनाकर राम नमामि मुदा।।#रघुबंस बिभूषन दूषन हा। कृत भूप बिभीषन दीन रहा।।#गुन ग्यान निधान अमान अजं। नित राम नमामि बिभुं बिरजं।।#भुजदंड प्रचंड प्रताप बलं। खल बृंद निकंद महा कुसलं।।#बिनु कारन दीन दयाल हितं। छबि धाम नमामि रमा सहितं।।#भव तारन कारन काज परं। मन संभव दारुन दोष हरं।।#सर चाप मनोहर त्रोन धरं। जरजारुन लोचन भूपबरं।।#सुख मंदिर सुंदर श्रीरमनं। मद मार मुधा ममता समनं।।#अनवद्य अखंड न गोचर गो। सबरूप सदा सब होइ न गो।।#इति बेद बदंति न दंतकथा। रबि आतप भिन्नमभिन्न जथा।।#कृतकृत्य बिभो सब बानर ए। निरखंति तवानन सादर ए।।#धिग जीवन देव सरीर हरे। तव भक्ति बिना भव भूलि परे।।#अब दीन दयाल दया करिऐ। मति मोरि बिभेदकरी हरिऐ।।#जेहि ते बिपरीत क्रिया करिऐ। दुख सो सुख मानि सुखी चरिऐ।।#खल खंडन मंडन रम्य छमा। पद पंकज सेवित संभु उमा।।#नृप नायक दे बरदानमिदं। चरनांबुज प्रेम सदा सुभदं।।"},
            {"seq":"3", "heading":"दोहा", "data":"बिनय कीन्हि चतुरानन प्रेम पुलक अति गात।#सोभासिंधु बिलोकत लोचन नहीं अघात।।111।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तेहि अवसर दसरथ तहँ आए। तनय बिलोकि नयन जल छाए।।#अनुज सहित प्रभु बंदन कीन्हा। आसिरबाद पिताँ तब दीन्हा।।#तात सकल तव पुन्य प्रभाऊ। जीत्यों अजय निसाचर राऊ।।#सुनि सुत बचन प्रीति अति बाढ़ी। नयन सलिल रोमावलि ठाढ़ी।।#रघुपति प्रथम प्रेम अनुमाना। चितइ पितहि दीन्हेउ दृढ़ ग्याना।।#ताते उमा मोच्छ नहिं पायो। दसरथ भेद भगति मन लायो।।#सगुनोपासक मोच्छ न लेहीं। तिन्ह कहुँ राम भगति निज देहीं।।#बार बार करि प्रभुहि प्रनामा। दसरथ हरषि गए सुरधामा।।"},
            {"seq":"3", "heading":"दोहा", "data":"अनुज जानकी सहित प्रभु कुसल कोसलाधीस।#सोभा देखि हरषि मन अस्तुति कर सुर ईस।।112।।"},
			{"seq":"2", "heading":"छंद", "data":"जय राम सोभा धाम। दायक प्रनत बिश्राम।।#धृत त्रोन बर सर चाप। भुजदंड प्रबल प्रताप।।1।।#जय दूषनारि खरारि। मर्दन निसाचर धारि।।#यह दुष्ट मारेउ नाथ। भए देव सकल सनाथ।।2।।#जय हरन धरनी भार। महिमा उदार अपार।।#जय रावनारि कृपाल। किए जातुधान बिहाल।।3।।#लंकेस अति बल गर्ब। किए बस्य सुर गंधर्ब।।#मुनि सिद्ध नर खग नाग। हठि पंथ सब कें लाग।।4।।#परद्रोह रत अति दुष्ट। पायो सो फलु पापिष्ट।।#अब सुनहु दीन दयाल। राजीव नयन बिसाल।।5।।#मोहि रहा अति अभिमान। नहिं कोउ मोहि समान।।#अब देखि प्रभु पद कंज। गत मान प्रद दुख पुंज।।6।।#कोउ ब्रह्म निर्गुन ध्याव। अब्यक्त जेहि श्रुति गाव।।#मोहि भाव कोसल भूप। श्रीराम सगुन सरूप।।7।।#बैदेहि अनुज समेत। मम हृदयँ करहु निकेत।।#मोहि जानिए निज दास। दे भक्ति रमानिवास।।8।।#दे भक्ति रमानिवास त्रास हरन सरन सुखदायकं।#सुख धाम राम नमामि काम अनेक छबि रघुनायकं।।#सुर बृंद रंजन द्वंद भंजन मनुज तनु अतुलितबलं।#ब्रह्मादि संकर सेब्य राम नमामि करुना कोमलं।।"},
            {"seq":"3", "heading":"दोहा", "data":"अब करि कृपा बिलोकि मोहि आयसु देहु कृपाल।#काह करौं सुनि प्रिय बचन बोले दीनदयाल।।113।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"सुनु सुरपति कपि भालु हमारे। परे भूमि निसचरन्हि जे मारे।।#मम हित लागि तजे इन्ह प्राना। सकल जिआउ सुरेस सुजाना।।#सुनु खगेस प्रभु कै यह बानी। अति अगाध जानहिं मुनि ग्यानी।।#प्रभु सक त्रिभुअन मारि जिआई। केवल सक्रहि दीन्हि बड़ाई।।#सुधा बरषि कपि भालु जिआए। हरषि उठे सब प्रभु पहिं आए।।#सुधाबृष्टि भै दुहु दल ऊपर। जिए भालु कपि नहिं रजनीचर।।#रामाकार भए तिन्ह के मन। मुक्त भए छूटे भव बंधन।।#सुर अंसिक सब कपि अरु रीछा। जिए सकल रघुपति कीं ईछा।।#राम सरिस को दीन हितकारी। कीन्हे मुकुत निसाचर झारी।।#खल मल धाम काम रत रावन। गति पाई जो मुनिबर पाव न।।"},
            {"seq":"3", "heading":"दोहा", "data":"सुमन बरषि सब सुर चले चढ़ि चढ़ि रुचिर बिमान।#देखि सुअवसरु प्रभु पहिं आयउ संभु सुजान।।114(क)।।#परम प्रीति कर जोरि जुग नलिन नयन भरि बारि।#पुलकित तन गदगद गिराँ बिनय करत त्रिपुरारि।।114(ख)।।"},
			{"seq":"2", "heading":"छंद", "data":"मामभिरक्षय रघुकुल नायक। धृत बर चाप रुचिर कर सायक।।#मोह महा घन पटल प्रभंजन। संसय बिपिन अनल सुर रंजन।।1।।#अगुन सगुन गुन मंदिर सुंदर। भ्रम तम प्रबल प्रताप दिवाकर।।#काम क्रोध मद गज पंचानन। बसहु निरंतर जन मन कानन।।2।।#बिषय मनोरथ पुंज कंज बन। प्रबल तुषार उदार पार मन।।#भव बारिधि मंदर परमं दर। बारय तारय संसृति दुस्तर।।3।।#स्याम गात राजीव बिलोचन। दीन बंधु प्रनतारति मोचन।।#अनुज जानकी सहित निरंतर। बसहु राम नृप मम उर अंतर।।4।।#मुनि रंजन महि मंडल मंडन। तुलसिदास प्रभु त्रास बिखंडन।।5।।"},
            {"seq":"3", "heading":"दोहा", "data":"नाथ जबहिं कोसलपुरीं होइहि तिलक तुम्हार।#कृपासिंधु मैं आउब देखन चरित उदार।।115।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"करि बिनती जब संभु सिधाए। तब प्रभु निकट बिभीषनु आए।।#नाइ चरन सिरु कह मृदु बानी। बिनय सुनहु प्रभु सारँगपानी।।#सकुल सदल प्रभु रावन मार् यो। पावन जस त्रिभुवन बिस्तार् यो।।#दीन मलीन हीन मति जाती। मो पर कृपा कीन्हि बहु भाँती।।#अब जन गृह पुनीत प्रभु कीजे। मज्जनु करिअ समर श्रम छीजे।।#देखि कोस मंदिर संपदा। देहु कृपाल कपिन्ह कहुँ मुदा।।#सब बिधि नाथ मोहि अपनाइअ। पुनि मोहि सहित अवधपुर जाइअ।।#सुनत बचन मृदु दीनदयाला। सजल भए द्वौ नयन बिसाला।।"},
            {"seq":"3", "heading":"दोहा", "data":"तोर कोस गृह मोर सब सत्य बचन सुनु भ्रात।#भरत दसा सुमिरत मोहि निमिष कल्प सम जात।।116(क)।।#तापस बेष गात कृस जपत निरंतर मोहि।#देखौं बेगि सो जतनु करु सखा निहोरउँ तोहि।।116(ख)।।#बीतें अवधि जाउँ जौं जिअत न पावउँ बीर।#सुमिरत अनुज प्रीति प्रभु पुनि पुनि पुलक सरीर।।116(ग)।।#करेहु कल्प भरि राजु तुम्ह मोहि सुमिरेहु मन माहिं।#पुनि मम धाम पाइहहु जहाँ संत सब जाहिं।।116(घ)।।"},
			{"seq":"2", "heading":"चौपाई", "data":"सुनत बिभीषन बचन राम के। हरषि गहे पद कृपाधाम के।।#बानर भालु सकल हरषाने। गहि प्रभु पद गुन बिमल बखाने।।#बहुरि बिभीषन भवन सिधायो। मनि गन बसन बिमान भरायो।।#लै पुष्पक प्रभु आगें राखा। हँसि करि कृपासिंधु तब भाषा।।#चढ़ि बिमान सुनु सखा बिभीषन। गगन जाइ बरषहु पट भूषन।।#नभ पर जाइ बिभीषन तबही। बरषि दिए मनि अंबर सबही।।#जोइ जोइ मन भावइ सोइ लेहीं। मनि मुख मेलि डारि कपि देहीं।।#हँसे रामु श्री अनुज समेता। परम कौतुकी कृपा निकेता।।"},
            {"seq":"3", "heading":"दोहा", "data":"मुनि जेहि ध्यान न पावहिं नेति नेति कह बेद।#कृपासिंधु सोइ कपिन्ह सन करत अनेक बिनोद।।117(क)।।#उमा जोग जप दान तप नाना मख ब्रत नेम।#राम कृपा नहि करहिं तसि जसि निष्केवल प्रेम।।117(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"भालु कपिन्ह पट भूषन पाए। पहिरि पहिरि रघुपति पहिं आए।।#नाना जिनस देखि सब कीसा। पुनि पुनि हँसत कोसलाधीसा।।#चितइ सबन्हि पर कीन्हि दाया। बोले मृदुल बचन रघुराया।।#तुम्हरें बल मैं रावनु मार् यो। तिलक बिभीषन कहँ पुनि सार् यो।।#निज निज गृह अब तुम्ह सब जाहू। सुमिरेहु मोहि डरपहु जनि काहू।।#सुनत बचन प्रेमाकुल बानर। जोरि पानि बोले सब सादर।।#प्रभु जोइ कहहु तुम्हहि सब सोहा। हमरे होत बचन सुनि मोहा।।#दीन जानि कपि किए सनाथा। तुम्ह त्रेलोक ईस रघुनाथा।।#सुनि प्रभु बचन लाज हम मरहीं। मसक कहूँ खगपति हित करहीं।।#देखि राम रुख बानर रीछा। प्रेम मगन नहिं गृह कै ईछा।।"},
            {"seq":"3", "heading":"दोहा", "data":"प्रभु प्रेरित कपि भालु सब राम रूप उर राखि।#हरष बिषाद सहित चले बिनय बिबिध बिधि भाषि।।118(क)।।#कपिपति नील रीछपति अंगद नल हनुमान।#सहित बिभीषन अपर जे जूथप कपि बलवान।।118(ख)।।#कहि न सकहिं कछु प्रेम बस भरि भरि लोचन बारि।#सन्मुख चितवहिं राम तन नयन निमेष निवारि।।118(ग)।।"},
			{"seq":"2", "heading":"चौपाई", "data":"अतिसय प्रीति देख रघुराई। लिन्हे सकल बिमान चढ़ाई।।#मन महुँ बिप्र चरन सिरु नायो। उत्तर दिसिहि बिमान चलायो।।#चलत बिमान कोलाहल होई। जय रघुबीर कहइ सबु कोई।।#सिंहासन अति उच्च मनोहर। श्री समेत प्रभु बैठै ता पर।।#राजत रामु सहित भामिनी। मेरु सृंग जनु घन दामिनी।।#रुचिर बिमानु चलेउ अति आतुर। कीन्ही सुमन बृष्टि हरषे सुर।।#परम सुखद चलि त्रिबिध बयारी। सागर सर सरि निर्मल बारी।।#सगुन होहिं सुंदर चहुँ पासा। मन प्रसन्न निर्मल नभ आसा।।#कह रघुबीर देखु रन सीता। लछिमन इहाँ हत्यो इँद्रजीता।।#हनूमान अंगद के मारे। रन महि परे निसाचर भारे।।#कुंभकरन रावन द्वौ भाई। इहाँ हते सुर मुनि दुखदाई।।"},
            {"seq":"3", "heading":"दोहा", "data":"इहाँ सेतु बाँध्यो अरु थापेउँ सिव सुख धाम।#सीता सहित कृपानिधि संभुहि कीन्ह प्रनाम।।119(क)।।#जहँ जहँ कृपासिंधु बन कीन्ह बास बिश्राम।#सकल देखाए जानकिहि कहे सबन्हि के नाम।।119(ख)।।"},
			{"seq":"2", "heading":"", "data":""},
			{"seq":"2", "heading":"चौपाई", "data":"तुरत बिमान तहाँ चलि आवा। दंडक बन जहँ परम सुहावा।।#कुंभजादि मुनिनायक नाना। गए रामु सब कें अस्थाना।।#सकल रिषिन्ह सन पाइ असीसा। चित्रकूट आए जगदीसा।।#तहँ करि मुनिन्ह केर संतोषा। चला बिमानु तहाँ ते चोखा।।#बहुरि राम जानकिहि देखाई। जमुना कलि मल हरनि सुहाई।।#पुनि देखी सुरसरी पुनीता। राम कहा प्रनाम करु सीता।।#तीरथपति पुनि देखु प्रयागा। निरखत जन्म कोटि अघ भागा।।#देखु परम पावनि पुनि बेनी। हरनि सोक हरि लोक निसेनी।।#पुनि देखु अवधपुरी अति पावनि। त्रिबिध ताप भव रोग नसावनि।।।"},
            {"seq":"3", "heading":"दोहा", "data":"सीता सहित अवध कहुँ कीन्ह कृपाल प्रनाम।#सजल नयन तन पुलकित पुनि पुनि हरषित राम।।120(क)।।#पुनि प्रभु आइ त्रिबेनीं हरषित मज्जनु कीन्ह।#कपिन्ह सहित बिप्रन्ह कहुँ दान बिबिध बिधि दीन्ह।।120(ख)।।"},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"", "data":""},
			{"seq":"2", "heading":"चौपाई", "data":"प्रभु हनुमंतहि कहा बुझाई। धरि बटु रूप अवधपुर जाई।।#भरतहि कुसल हमारि सुनाएहु। समाचार लै तुम्ह चलि आएहु।।#तुरत पवनसुत गवनत भयउ। तब प्रभु भरद्वाज पहिं गयऊ।।#नाना बिधि मुनि पूजा कीन्ही। अस्तुती करि पुनि आसिष दीन्ही।।#मुनि पद बंदि जुगल कर जोरी। चढ़ि बिमान प्रभु चले बहोरी।।#इहाँ निषाद सुना प्रभु आए। नाव नाव कहँ लोग बोलाए।।#सुरसरि नाघि जान तब आयो। उतरेउ तट प्रभु आयसु पायो।।#तब सीताँ पूजी सुरसरी। बहु प्रकार पुनि चरनन्हि परी।।#दीन्हि असीस हरषि मन गंगा। सुंदरि तव अहिवात अभंगा।।#सुनत गुहा धायउ प्रेमाकुल। आयउ निकट परम सुख संकुल।।#प्रभुहि सहित बिलोकि बैदेही। परेउ अवनि तन सुधि नहिं तेही।।#प्रीति परम बिलोकि रघुराई। हरषि उठाइ लियो उर लाई।।"},
            {"seq":"3", "heading":"छंद", "data":"लियो हृदयँ लाइ कृपा निधान सुजान रायँ रमापती।#बैठारि परम समीप बूझी कुसल सो कर बीनती।#अब कुसल पद पंकज बिलोकि बिरंचि संकर सेब्य जे।#सुख धाम पूरनकाम राम नमामि राम नमामि ते।।1।।#सब भाँति अधम निषाद सो हरि भरत ज्यों उर लाइयो।#मतिमंद तुलसीदास सो प्रभु मोह बस बिसराइयो।।#यह रावनारि चरित्र पावन राम पद रतिप्रद सदा।#कामादिहर बिग्यानकर सुर सिद्ध मुनि गावहिं मुदा।।2।।"},
			{"seq":"2", "heading":"दोहा", "data":"समर बिजय रघुबीर के चरित जे सुनहिं सुजान।#बिजय बिबेक बिभूति नित तिन्हहि देहिं भगवान।।121(क)।।#यह कलिकाल मलायतन मन करि देखु बिचार।#श्रीरघुनाथ नाम तजि नाहिन आन अधार।।121(ख)।।#!! मासपारायण, सत्ताईसवाँ विश्राम !!"},
            {"seq":"3", "heading":"(लंकाकाण्ड समाप्त)", "data":""},
			{"seq":"2", "heading":"", "data":""}
        ]
    }
]